SEARCH TERM: AI
DOCUMENT ID: gj0310d5
TITLE: Års- och koncernredovisning
TYPE: prop
SUBTYPE: prop
DATE: 1996-01-01
PARLIAMENTARY YEAR: 1995/96
ORGANISATION: Justitiedepartementet
STATUS: 
DOWNLOADED: 2026-01-22 10:29:16
================================================================================

<br><br>
15  Redovisning av koncern- och intresseföretag<br>
<br>
15.1  Koncernbegreppet<br><br>
Regeringens förslag:  En ny - med aktiebolagslagen och nya årsredovisningslagen<br>
gemensam  - koncerndefinition införs i försäkringsrörelselagen och ÅRFL. Enligt<br>
denna skall en koncern föreligga i följande fall.<br>
  1. Ett företag innehar mer än hälften av rösterna för samtliga aktier eller<br>
andelar i en annan juridisk person.<br>
  2. Ett företag äger aktier eller andelar i en annan juridisk person och<br>
förfogar på grund av avtal med andra delägare i denna över mer än hälften av<br>
rösterna för samtliga aktier eller andelar.<br>
  3. Ett företag äger aktier eller andelar i en annan juridisk person och har<br>
rätt att utse eller avsätta mer än hälften av ledamöterna i dess styrelse eller<br>
motsvarande ledningsorgan.<br>
  4. Ett företag äger aktier eller andelar i en annan juridisk person och har<br>
rätt att utöva ett bestämmande inflytande över denna på grund av avtal med den<br>
juridiska personen eller på grund av föreskrift i dess bolagsordning,<br>
bolagsavtal eller därmed jämförbara stadgar.<br>
  I dessa situationer utgör företaget moderföretag och den andra juridiska<br>
personen dotterföretag.<br>
  Om ett dotterföretag, eller ett moderföretag och ett eller flera dotterföretag<br>
tillsammans, eller flera dotterföretag tillsammans har sådana rättigheter som<br>
avses i 1-3 över en annan juridisk person, är även denna juridiska person<br>
dotterföretag i koncernen.<br>
  Om ett dotterföretag har sådana rättigheter som avses i 4 över en annan<br>
juridisk person, i vilket det äger aktier eller andelar, skall även denna<br>
juridiska person anses som dotterföretag i koncernen.<br>
<br>
  Kommitténs förslag: Överensstämmer i huvudsak med regeringens förslag (se<br>
betänkandet del I s. 159-166 och 168-171 samt del II s. 367 och 387-389).<br>
  Remissinstanserna: Flertalet remissinstanser har inte haft något att invända<br>
mot kommitténs förslag. Bl.a. Finansinspektionen har dock efterlyst vissa<br>
klargöranden. Finansinspektionen har även menat att koncerndefinitionen inte bör<br>
tas in i både aktiebolagslagen och den nya årsredovisningslagen. Föreningen<br>
Auktoriserade Revisorer har ansett att ett koncernförhållande inte skall kunna<br>
grundas enbart på avtal mellan företagen. Sveriges Industriförbund har hävdat<br>
att den i dag gällande s.k. sekundärregeln bör behållas. Svenska<br>
Revisorsamfundet har ansett att den skatterättsliga koncerndefinitionen bör<br>
anpassas till den civilrättsliga. Sveriges försäkringsförbund har ansett att det<br>
bör övervägas om det alltjämt finns behov av en särskild koncerndefinition i<br>
försäkringsrörelselagen när redovisningsreglerna förs över till en egen lag och<br>
att det nuvarande koncernbegreppet i vart fall inte bör utvidgas innan klarhet<br>
nåtts om hur EG:s regler om finansiella konglomerat kommer att se ut.<br><br>
Gällande rätt:<br>
<br>
Allmänt om koncernbegreppet<br>
<br>
En koncern utgör en grupp om två eller flera företag, varav ett utgör moder-<br>
företag och de övriga dotterföretag.<br>
  I lagstiftningen ställs krav på en särskild koncernredovisning. Skälen för det<br>
är bl.a. att det inte går att få en klar bild av koncernens ställning och<br>
resultat enbart av de olika koncernföretagens årsredovisningar.<br>
  I lagstiftningen har också uppställts särskilda regler om vinstutdelning i<br>
koncerner. De allmänna reglerna om balansräkning och de därmed sammanhängande<br>
vinstutdelningsbegränsningarna utgör nämligen inte något skydd mot att ett<br>
koncernföretag delar ut den vinst som redovisas i dess balansräkning utan att<br>
därvid ta hänsyn till förlust hos annat koncernföretag.<br>
  Den grundläggande koncerndefinitionen i svensk rätt finns i 1 kap. 5 §<br>
aktiebolagslagen (1975:1385). En motsvarande definition för försäkringsbolag<br>
finns intagen i 1 kap. 9 § första-tredje styckena försäkringsrörelselagen<br>
(1982:713), FRL.<br><br>
Koncerndefinitionen i svensk rätt; huvudregeln<br>
<br>
I 1 kap. 9 § första stycket FRL föreskrivs att om ett försäkringsbolag äger så<br>
många aktier eller andelar i en svensk eller utländsk juridisk person att det<br>
har mer än hälften av rösterna för samtliga aktier eller andelar, är<br>
försäkringsbolaget moderföretag och den juridiska personen dotterföretag. Det är<br>
alltså, enligt huvudregeln, röstandelens och inte kapitalandelens storlek som är<br>
avgörande för om ett moder-dotterföretagsförhållande föreligger (jfr 1 kap. 5 §<br>
första stycket aktiebolagslagen)<br>
  Av 1 kap. 9 § första stycket andra meningen FRL framgår att indirekta dotter-<br>
företagsförhållanden likställs med direkta sådana. Detta innebär att om ett<br>
moderbolag har ett dotterföretag som i sin tur kontrollerar mer än hälften av<br>
rösterna i ett annat företag är även det sistnämnda företaget dotterföretag till<br>
moderbolaget. Detsamma gäller om moderbolaget tillsammans med ett eller flera<br>
dotterföretag eller genom flera dotterföretag innehar röstmajoriteten i ett<br>
företag (jfr 1 kap. 5 § första stycket andra meningen aktiebolagslagen).<br><br>
Koncerndefinitionen i svensk rätt; sekundärregeln<br>
<br>
Den s.k. sekundärregeln finns i 1 kap. 9 § andra stycket FRL (jfr 1 kap. 5 §<br>
andra stycket aktiebolagslagen).<br>
   Enligt denna föreligger en koncern om ett försäkringsbolag på grund av aktie-<br>
eller andelsinnehav i ett annat företag eller på grund av avtal ensamt har såväl<br>
ett bestämmande inflytande över ett annat företag som en betydande andel i<br>
resultatet av dess verksamhet (se vidare den redogörelse för koncernbegreppet<br>
som lämnats beträffande aktiebolag i avsnitt 15.1 i del 2).<br><br>
Förhållanden som faller utanför det gällande koncernbegreppet<br>
<br>
Såsom framhållits i avsnitt 15.1 i del 2 lär ett koncernförhållande i dag inte<br>
kunna grundas enbart på ett avtal mellan två företag. Inte heller anses något<br>
koncernförhållande normalt föreligga i fråga om s.k. 50/50-företag (se prop.<br>
1979/80:143 s. 71-74 och prop. 1981/82 s 141-142). Med 50/50-företag avses<br>
företag som ägs av två företag till lika delar (se vidare beskrivningen i nyss<br>
nämnda avsnitt i del 2).<br><br>
Koncernbegreppets betydelse<br>
<br>
Koncerndefinitionen har framför allt betydelse för redovisningsreglerna. Ett<br>
moderföretag måste sålunda upprätta en koncernredovisning. Den skall bl.a.<br>
innehålla en balansräkning och en resultaträkning avseende hela koncernen.<br>
Dessutom skall moderföretaget i sin årsredovisning lämna vissa särskilda<br>
uppgifter rörande dotterföretag. Moderföretaget skall vidare i sin<br>
förvaltningsberättelse lämna upplysningar bl.a. om viktiga förhållanden och<br>
händelser av väsentlig betydelse för koncernen.<br>
  Det förhållande att ett skadeförsäkringsbolag utgör moderföretag i en koncern<br>
medför också att en särskild begränsning kommer att gälla i fråga om rätten till<br>
vinstutdelning. Av 12 kap. 2 § andra stycket FRL följer nämligen att<br>
skadeförsäkringsbolag som är moderbolag inte får dela ut mer än vad som är<br>
utdelningsbar vinst enligt koncernbalansräkningen för skadebolagsgruppen (jfr 12<br>
kap. 2 § första stycket aktiebolagslagen).<br>
  Koncernförhållandet medför också begränsningar i dotterföretags möjligheter<br>
att förvärva eller som pant motta aktier i moderföretaget (se 6 kap. 9 § FRL och<br>
7 kap. 2 § aktiebolagslagen).<br>
  Koncernreglerna påverkar dessutom tillämpningsområdet för det s.k. låne-<br>
förbudet i 12 kap. 12 § FRL (jfr 12 kap. 7 § aktiebolagslagen). Låneförbudet<br>
gäller lån till styrelseledamöter m.m. och till vissa dem närstående. I viss<br>
utsträckning kan dock förekomsten av ett koncernförhållande även utvidga<br>
tillämpningsområdet för låneförbudet. Kretsen av de personer till vilka lån inte<br>
får lämnas omfattar sålunda också styrelseledamöter eller verkställande direktör<br>
i annat företag inom samma koncern jämte dem närstående fysiska eller juridiska<br>
personer.<br>
  Vidare får koncernbegreppet betydelse för den s.k. fem-procentsregeln. Ett<br>
försäkringsbolag får nämligen, med vissa undantag, inte utan Finansinspektionens<br>
medgivande äga större andel av aktierna i ett svenskt eller utländskt aktiebolag<br>
än som svarar om högst fem procent av röstetalet för samtliga aktier (se 7 kap.<br>
17 § FRL). Dessutom gäller att ett försäkringsbolag som är moderbolag till ett<br>
bankbolag inte får vara dotterföretag till något annat företag än ett bankbolag<br>
(se 17 kap. 17 a § FRL). Koncernreglerna har även betydelse för tillämpning av<br>
regler om ägarprövning (se 3 kap. 2 § FRL).<br>
  Slutligen kan nämnas att koncernreglerna får betydelse även på andra områden,<br>
t.ex. för utformningen av emissionsprospekt från moderföretag (se 4 kap. 20 och<br>
22 §§ FRL), för styrelsens och verkställande direktörens upplysningsplikt<br>
gentemot bolagsstämman (se 9 kap. 12 § FRL), för reglerna om revisorsjäv (se 10<br>
kap. 5 § FRL och för reglerna om inlösen av aktier i dotterföretag (se 15 kap. 8<br>
-12 §§ FRL). Motsvarande bestämmelser finns också för aktiebolag enligt<br>
aktiebolagslagen (se vidare avsnitt 15.1 i del 2).<br>
  Direktivet: EG-rätten innehåller inte någon allmän bolagsrättslig koncern-<br>
definition. I det sjunde bolagsrättsliga direktivet (83/349/EEG) om sammanställd<br>
redovisning (det sjunde direktivet) anges emellertid ett antal situationer då<br>
ett företag skall vara skyldigt att upprätta s.k. sammanställd redovisning och<br>
sammanställt årsbokslut, dvs. vad som i svensk rätt motsvarar<br>
koncernredovisningen. Dessa bestämmelser kan därför sägas innefatta en<br>
koncerndefinition. Det bör dock understrykas att direktivet inte ger denna<br>
koncerndefinition betydelse annat än på redovisningsrättens område.<br>
  I det sjunde direktivets artikel 1.1 anges när en koncernredovisning skall<br>
upprättas. Enligt artikeln skall en medlemsstat föreskriva att varje företag som<br>
lyder under dess lagstiftning skall upprätta en sammanställd redovisning och ett<br>
sammanställt årsbokslut, om något av följande är tillämpligt på företaget<br>
(moderföretaget):<br>
  a)  Det innehar en majoritet av rösterna för aktierna eller andelarna i ett<br>
annat företag (dotterföretaget).<br>
  b)  Det har rätt att utse eller entlediga en majoritet av ledamöterna i ett<br>
annat företags (dotterföretagets) förvaltnings-, lednings- eller tillsynsorgan<br>
och samtidigt är aktieägare eller delägare i detta företag.<br>
  c)  Det har rätt att utöva ett bestämmande inflytande över ett företag<br>
(dotterföretaget) i vilket det är aktieägare eller delägare enligt ett avtal som<br>
är slutet med det sistnämnda företaget eller enligt en bestämmelse i det<br>
företagets statuter, om den lagstiftning som dotterföretaget lyder under<br>
tillåter sådana avtal eller bestämmelser. En medlemsstat behöver inte föreskriva<br>
att moderföretaget skall vara aktieägare eller delägare i dotterföretaget. De<br>
medlemsstater vilkas lagstiftning inte innehåller föreskrifter om sådana avtal<br>
eller bestämmelser i statuterna som här avses behöver inte tillämpa denna regel.<br>
  d)  Det är aktieägare eller delägare i ett företag, och<br>
  aa) en majoritet av de ledamöter i företagets (dotterföretagets) förvaltnings-<br>
, lednings- eller tillsynsorgan som har utfört sitt uppdrag under räken-<br>
skapsåret, under det föregående räkenskapsåret och fram till tidpunkten för<br>
upprättandet av den sammanställda redovisningen, har utsetts enbart på grund av<br>
den nämnde aktieägarens eller delägarens sätt att utöva sin rösträtt, eller<br>
  bb) till följd av avtal med andra aktieägare eller delägare i företaget<br>
(dotterföretaget) ensam förfogar över en majoritet av rösterna för aktierna<br>
eller andelarna i det företaget; medlemsstaterna får införa mer detaljerade<br>
föreskrifter angående form och innehåll för sådana avtal.<br>
  Medlemsstaterna skall enligt artikeln åtminstone införa den i bb angivna ord-<br>
ningen. De får låta tillämpningen av aa bero på ett innehav av aktier eller<br>
andelar som representerar 20 procent eller mer av rösterna för aktierna eller<br>
andelarna i företaget. Bestämmelserna i aa skall dock inte tillämpas, om något<br>
annat företag innehar sådana rättigheter i dotterföretaget som avses i a, b<br>
eller c.<br>
  Enligt artikel 1.2 i samma direktiv gäller att en medlemsstat, utöver de fall<br>
som anges i punkt 1 och i avvaktan på en senare samordning, får kräva att ett<br>
företag som lyder under dess lagstiftning skall upprätta en sammanställd<br>
redovisning och ett sammanställt årsbokslut, om företaget (moderföretaget) har<br>
ett ägarintresse enligt artikel 17 i direktiv 78/660/  EEG i ett annat företag<br>
(dotterföretaget) och<br>
  a)  moderföretaget faktiskt utövar ett bestämmande inflytande över dotter-<br>
företaget, eller<br>
  b) moderföretaget och dotterföretaget står under moderföretagets gemensamma<br>
ledning.<br>
  I artikel 2 finns bestämmelser om vilka röster som i detta avseende skall dras<br>
från eller läggas till.<br>
  I artikel 2.1 föreskrivs att vid tillämpningen av artikel 1.1 a, b och d skall<br>
till moderföretagets röster läggas sådana röster som tillkommer någon som<br>
handlar i eget namn men för moderföretagets eller något av dess dotterföretags<br>
räkning. Röstinnehavet skall samtidigt, enligt artikel 2.2, reduceras med sådana<br>
röster som tillkommer moderföretaget eller något av dess dotterföretag till<br>
följd av aktier eller andelar som innehas för annans räkning. Detsamma gäller om<br>
aktierna innehas som säkerhet och rösträtten skall utövas enligt mottagna<br>
instruktioner eller, om aktierna eller andelarna innehas som ett led i en<br>
löpande transaktion i en låneverksamhet, rösträtten utövas i dens intresse som<br>
har ställt säkerheten. Slutligen skall, enligt artikel 2.3, vid tillämpning av<br>
artikel 1.1 a och d, aktieägarnas eller andelsägarnas samlade rösträtt i ett<br>
dotterföretag reduceras med den rösträtt som är förenad med aktier eller andelar<br>
som innehas av dotterföretaget självt eller av ett dotterföretag till detta<br>
eller av någon som handlar i eget namn men på dessa dotterföretags vägnar.<br>
  Artikel 12 behandlar vad som brukar benämnas s.k. oäkta koncerner. I artikel<br>
12.1 sägs att en medlemsstat får, utan inskränkning i vad som gäller enligt<br>
artikel 1-10, kräva att ett företag som lyder under dess lagstiftning upprättar<br>
sammanställd redovisning och sammanställd förvaltningsberättelse, om<br>
  a) detta företag och ett eller flera andra företag med vilka det förstnämnda<br>
företaget inte har något sådant samband som avses i artikel 1.1 eller artikel<br>
1.2, står under enhetlig ledning på grund av avtal med det förstnämnda företaget<br>
eller på grund av bestämmelser i företagens statuter, eller<br>
  b)  förvaltnings-, lednings- eller tillsynsorganen i detta företag och ett<br>
eller flera andra företag med vilka det förstnämnda företaget inte har något<br>
sådant samband som avses i artikel 1.1 eller artikel 1.2, till större delen<br>
består av samma personer vilka har fullgjort sitt uppdrag under räkenskapsåret<br>
och fram till dess att den sammanställda redovisningen upprättas.<br>
  Enligt 12.2 skall, vid tillämpningen av punkt 1, de företag som står i ett så-<br>
dant förhållande till varandra som där avses och dessa företags dotterföretag<br>
omfattas av en sammanställd redovisning enligt detta direktiv, om ett eller<br>
flera av företagen är sådana bolag som anges i artikel 4.<br>
  I likhet med vad som är fallet i svensk rätt likställs enligt direktivet<br>
direkta och indirekta dotterföretagsförhållanden (artiklarna 2.1 och 3.2).<br>
  Motsvarande bestämmelser som i det sjunde direktivet om skyldighet att<br>
upprätta koncernredovisning gäller även för försäkringsföretag. Enligt artikel<br>
65.1 i direktiv (91/674/EEG) om årsbokslut och sammanställd redovisning för<br>
försäkringsföretag (försäkringsredovisningsdirektivet) skall nämligen försäk-<br>
ringsföretag upprätta en sammanställd redovisning och en sammanställd för-<br>
valtningsberättelse enligt det sjunde direktivet, i den mån inte annat före-<br>
skrivs i artikel 66 eller artikel 67.<br>
  I den mån en medlemsstat inte tillämpar artikel 5 i det sjunde direktivet -<br>
dvs. möjligheten att undanta vissa s.k. finansiella holdingföretag från krav på<br>
sammanställd redovisning - skall detsamma även gälla moderföretag som inte har<br>
annat ändamål än att förvärva och förvalta innehav i dotterföretag och att göra<br>
dem vinstbringande, såvitt dotterföretagen uteslutande eller huvudsakligen är<br>
försäkringsföretag (se artikel 65.2). Bestämmelsen reglerar alltså frågan om<br>
koncernredovisning i finansiella holdingföretag.<br>
  Skälen för regeringens förslag: De skäl som anförts i avsnitt 15.1 i del 2 är<br>
av betydelse även här. Detta innebär - med beaktande av försäkrings-<br>
redovisningsdirektivets särskilda föreskrifter - följande.<br>
  De regler om koncernredovisning som i dag finns i FRL bör anpassas till<br>
föreskrifterna i det sjunde direktivet. Bl.a. måste reglerna bringas i överens-<br>
stämmelse med den koncerndefinition som direktivets redovisningsregler bygger<br>
på. En sådan anpassning fordrar i och för sig inte att den allmänna<br>
associationsrättsliga koncerndefinitionen förändras. Övervägande skäl talar ändå<br>
för att det koncernbegrepp som genom anpassningen till EG:s redovisningsregler<br>
introduceras i den svenska redovisningslagstiftningen ges en mer generell<br>
tillämpning.<br>
  I den nuvarande lagstiftningen återfinns koncerndefinitionen i FRL och där-<br>
utöver bl.a. i aktiebolagslagen och 1980 års årsredovisningslag. Det kan anföras<br>
skäl för att den nya koncerndefinitionen bör komma till uttryck på ett enda<br>
ställe i lagstiftningen. Regeringen väljer dock även här att föreslå att den nya<br>
koncerndefinitionen skall införas i var och en av de berörda lagarna utanför<br>
lagen om årsredovisning i försäkringsföretag (ÅRFL). I ÅRFL bör däremot den<br>
teknik för hänvisningar som etablerats gälla även i fråga om bestämmelserna om<br>
när en koncern föreligger. I ÅRFL bör därför hänvisas till årsredovisningslagens<br>
koncernbegrepp.<br>
  Koncernbegreppet bör i den nya lagstiftningen omfatta endast sådana fall där<br>
"moderföretaget" är ett svenskt företag.<br>
  Såväl i direktivet som i gällande rätt är det först och främst röstmajoritet<br>
som kan konstituera ett koncernförhållande. En bestämmelse om detta bör givetvis<br>
införas i den nya lagstiftningen.<br>
  I den nu gällande huvudregeln beaktas dock endast rösträtt som är förenad med<br>
äganderätt till aktierna eller andelarna. Regeringen föreslår att det nuvarande<br>
kravet på att aktierna eller andelarna skall innehas med äganderätt utmönstras.<br>
Denna förändring får visserligen ingen betydelse i förhållandet mellan svenska<br>
företag eftersom rösträtten i sådana företag även i fortsättningen kan utövas<br>
enbart av aktieägare. Däremot kan det få betydelse i fråga om innehav i<br>
utländska företag i vilka äganderätt eller rösträtt kan skiljas åt genom<br>
exempelvis pantsättning.<br>
  För att ett koncernförhållande skall föreligga enligt den nuvarande sekundär-<br>
regeln krävs att moderföretaget ensamt har ett bestämmande inflytande i<br>
dotterföretaget på grund av aktie- eller andelsinnehav eller avtal och dessutom<br>
en betydande andel i dotterföretagets resultat. Regeringen förordar att<br>
sekundärregeln i sin nuvarande form upphävs även för försäkringsföretag.<br>
  En del av de situationer som brukar anses falla in under sekundärregeln<br>
regleras emellertid uttryckligen i direktiven.<br>
  Föreskriften i artikel 1.1 b innebär sålunda att en juridisk person skall<br>
anses som dotterföretag till ett annat företag om detta har rätt att utse eller<br>
avsätta mer än hälften av ledamöterna i ledningsorganen samt äger aktier eller<br>
andelar i detta företag. Föreskriften bör tas in i den nya lagstiftningen. Något<br>
skäl att - såsom är fallet i dag - uppställa ett krav på att moderföretaget även<br>
skall ha en betydande andel i dotterföretagets resultat finns inte.<br>
  En annan direktivföreskrift som delvis ryms inom den svenska sekundärregeln är<br>
föreskriften i artikel 1.1 c. Den innebär att ett koncernförhållande kan<br>
uppkomma även genom att ett företag på grund av avtal med annat företag eller<br>
bestämmelser i dess bolagsordning har ett bestämmande inflytande över det<br>
sistnämnda företaget. Enligt regeringens mening är det rimligt att<br>
koncernreglerna blir tillämpliga på det förhållande som därvid uppkommer mellan<br>
det svenska och det utländska företaget. En bestämmelse motsvarande artikel 1.1<br>
c bör därför införas i den nya lagstiftningen. En förutsättning för att regeln<br>
skall kunna tillämpas bör vara att moderföretaget är aktie- eller andelsägare i<br>
det andra företaget. Sveriges Industriförbund har menat att en ytterligare<br>
förutsättning för att ett koncernförhållande skall föreligga i detta fall skall<br>
vara att moderföretaget har en "betydande andel i resultatet" i det andra<br>
företaget. Regeringen anser inte att det finns skäl för det.<br>
  Artikel 1.1 d aa i direktivet rör s.k. praktisk majoritet. Föreskriften är<br>
inte tvingande. Flertalet länder har valt att inte införa den i sin lagstift-<br>
ning. Regeringen anser att den nya lagstiftningen inte bör innehålla någon<br>
bestämmelse motsvarande artikel 1.1 d aa.<br>
  I artikel 1.1 d bb regleras en situation som inte faller in under den svenska<br>
sekundärregeln. Av artikeln följer att ett koncernförhållande uppkommer om ett<br>
företag till följd av avtal med andra aktieägare eller delägare ensam förfogar<br>
över en majoritet av aktierna eller andelarna i företaget. Den behandlar sålunda<br>
s.k. konsortialavtal. Den är tvingande för medlemsstaterna och måste därför<br>
införlivas med svensk rätt.<br>
  De nu föreslagna reglerna torde täcka in de situationer där det normalt är be-<br>
fogat att tillämpa koncernmässiga regler. Regeringen delar därför kommitténs<br>
uppfattning att Sverige inte generellt bör utvidga koncernbegreppet på det sätt<br>
som artiklarna 1.2 och 12 i och för sig medger.<br>
  Såväl direktivet som gällande rätt likställer i detta sammanhang direkta och<br>
indirekta innehav av aktier eller andra andelar. Regeringen föreslår därför att<br>
bestämmelser med denna innebörd tas in i den nya lagstiftningen. Av<br>
lagstiftningen bör alltså framgå att till koncernen räknas inte bara<br>
moderföretag och dotterföretag utan även dotterföretags dotterföretag. Detta bör<br>
gälla inte bara när moder-dotterföretagsförhållandet grundar sig på röstandel<br>
utan även när det grundar sig på andra förhållanden. Av lagstiftningen bör också<br>
framgå att koncernen även omfattar företag i vilka moderföretaget tillsammans<br>
med sina dotterföretag har röstmajoritet eller motsvarande. Där bör även tas in<br>
bestämmelser som motsvarar dem som finns i artikel 2 och behandlar de fall då<br>
aktier innehas för annans räkning.<br>
  Regeringen har inte funnit anledning att föreslå någon förändring beträffande<br>
s.k. 50/50-företag. Enligt regeringens mening bör sådana inte heller i<br>
fortsättningen behandlas som koncernföretag, såvida det inte föreligger sådana<br>
särskilda förhållanden som anges i de nu föreslagna bestämmelserna.<br>
  En remissinstans har menat att det skatterättsliga koncernbegreppet bör sam-<br>
ordnas med det nu aktuella koncernbegreppet. Den nu aktuella EG-anpassningen av<br>
koncernbegreppet i bl.a. aktiebolagsrätten ställer, enligt regeringens mening,<br>
inte några krav på att också det skatterättsliga begreppet förändras. Regeringen<br>
föreslår därför inte någon förändring i denna del.<br>
  Frågan om skyldighet att upprätta koncernredovisning i finansiella<br>
holdingföretag och i s.k. oäkta koncerner under vissa förutsättningar behandlas<br>
i ett kommande avsnitt (se avsnitt 16.1).<br><br>
15.2  Intresseföretag och ägarintressen<br><br>
Regeringens förslag: En definition av begreppet intresseföretag  införs:<br>
  Om ett företag äger aktier eller andelar i en svensk eller utländsk juridisk<br>
person som inte är dotterföretag till företaget och om företaget samtidigt<br>
utövar ett betydande inflytande över den juridiska personens driftsmässiga och<br>
finansiella styrning samt ägandet utgör ett led i en varaktig förbindelse mellan<br>
företaget och den juridiska personen, skall den juridiska personen anses som in-<br>
tresseföretag till företaget.<br>
  Ett företag som innehar minst tjugo procent av rösterna för samtliga aktier<br>
eller andelar i en annan juridisk person skall, om annat inte framgår av<br>
omständigheterna, anses ha ett sådant inflytande över och en sådan förbindelse<br>
med den juridiska personen som nyss har sagts.<br>
  Ett intresseföretagsförhållande skall även föreligga, om ett dotterföretag,<br>
eller ett moderföretag tillsammans med ett eller flera dotterföretag, eller<br>
flera dotterföretag tillsammans står i ett sådant förhållande till en annan<br>
juridisk person som har angivits ovan.<br>
<br>
  Kommitténs förslag: Överensstämmer i huvudsak med regeringens förslag (se<br>
betänkandet del I s. 167, 168, 171 och 172 samt del II s. 368). I kommitténs<br>
förslag har dock inte uppställts något varaktighetsrekvisit.<br>
  Remissinstanserna: Flertalet remissinstanser har inte haft något att invända<br>
mot kommitténs förslag. Bokföringsnämnden har dock ifrågasatt om inte<br>
intresseföretagsdefinitionen också bör innehålla ett krav på att innehavet av<br>
aktier eller andelar är varaktigt. Kooperativa Förbundet har gjort gällande<br>
bl.a. att kommitténs definition av intresseföretag är för vag.<br>
  Gällande rätt m.m: Begreppet intresseföretag saknas i svensk lagstiftning.<br>
1974 års bolagskommitté diskuterade införandet av ett sådant begrepp men valde<br>
att inte lägga fram något förslag om detta (se SOU 1979:46 s. 93 ff). Kommitténs<br>
arbetsdefinition av begreppet innebar att ett intresseföretag förelåg om ett<br>
annat företag, ensamt eller tillsammans med dotterföretag, ägde minst 20 procent<br>
av kapitalet eller rösterna i företaget och innehavet representerade en varaktig<br>
förbindelse mellan företagen.<br>
  Bolagskommitténs definition torde överensstämma ganska väl med nuvarande<br>
redovisningspraxis. I redovisningspraxis torde det dock vara endast ett innehav<br>
av 20 procent av rösterna som ger upphov till ett intresseföretagsförhållande.<br>
Enligt Föreningen Auktoriserade Revisorers utkast till rekommendation<br>
Redovisning för andel i intresseföretag anges följande definition av<br>
intresseföretag.<br>
   Ett företag är ett intresseföretag till ett annat företag om det icke är dot-<br>
terföretag till detta företag men detta eller den koncern, vari det är moder-<br>
företag, äger aktier eller andelar i företaget i sådan omfattning att det<br>
kontrollerar en andel av rösträtten i företaget som uppgår till minst 20<br>
procent. Innehavet av aktierna eller andelarna förutsätts representera en var-<br>
aktig förbindelse mellan företagen. Det skall inte vara fråga om en rent<br>
finansiell placering.<br>
  Direktivet: I det fjärde bolagsrättsliga direktivet (78/660/EEG) om årsbokslut<br>
(i det fjärde direktivet) förekommer begreppet ägarintresse. I det sjunde<br>
direktivet används begreppet intresseföretag. Begreppen har olika innebörd.<br>
  Enligt artikel 17 i det fjärde direktivet utgör ägarintressen enligt detta<br>
direktiv sådana andelar i andra företags kapital, oavsett om andelarna repre-<br>
senteras av värdepapper eller inte, som genom att skapa en varaktig förbindelse<br>
med dessa andra företag är avsedda att främja den egna verksamheten. En<br>
kapitalandel i ett bolag skall anses utgöra ett ägarintresse, om andelen<br>
överstiger en procentsats som medlemsstaterna skall bestämma men som inte får<br>
överstiga 20 procent.<br>
  Begreppet "ägarintresse" används i artikel 9 i det fjärde direktivet. Denna<br>
artikel föreskriver att fordringar på respektive skulder till företag i vilka<br>
det redovisande företaget har ägarintressen skall tas upp under särskilda poster<br>
i balansräkningen. Enligt artikel 59 får begreppet också betydelse för när den<br>
s.k. kapitalandelsmetoden får användas i årsredovisning för värdering av aktier<br>
och andelar i andra företag (se avsnitt 15.4). Enligt artikel 33 i det sjunde<br>
direktivet är det också av betydelse för när kapitalandelsmetoden måste användas<br>
i koncernredovisningen.<br>
  I artikel 33.1 i det sjunde direktivet sägs följande. Om ett företag som om-<br>
fattas av en sammanställd redovisning utövar ett betydande inflytande över den<br>
driftsmässiga och finansiella styrningen av ett annat företag som inte omfattas<br>
av denna redovisning (ett intresseföretag) och i det senare företaget har ett<br>
sådant ägarintresse som anges i artikel 17 i direktiv 78/660/EEG, skall ägar-<br>
intresset redovisas i den sammanställda balansräkningen under en särskild post<br>
med lämplig beteckning. Ett företag skall anses utöva ett betydande inflytande<br>
över ett annat företag, om det innehar minst 20 procent av röstvärdet för<br>
aktierna eller andelarna i det sistnämnda företaget. Artikel 2 skall tillämpas.<br>
  I artikel 2 finns bestämmelser om vilka röster som i detta avseende skall dras<br>
från eller läggas till de som ägarföretaget innehar (se de i avsnitt 15.1<br>
behandlade reglerna).<br>
  Intresseföretagsbegreppet har i direktivet sin största betydelse i<br>
koncernredovisningen. Om det företag som utövar det betydande inflytandet har<br>
ett ägarintresse i intresseföretaget, skall nämligen innehavet redovisas under<br>
en särskild rubrik i koncernredovisningen (se artikel 33.1) och redovisas enligt<br>
kapitalandelsmetoden (se artikel 33.2 och följande). Härutöver anknyter<br>
bestämmelserna om användande av kapitalandelsmetoden i årsredovisningen (se<br>
artikel 59 i det fjärde direktivet) till definitionen av intresseföretag.<br>
  Försäkringsredovisningsdirektivet innehåller inga avvikande bestämmelser i<br>
detta avseende.<br>
  Skälen för regeringens förslag: De skäl som anförts i avsnitt 15.2 i del 2 är<br>
även här av betydelse. Detta innebär följande.<br>
<br>
Vilka begrepp bör införas i den svenska lagstiftningen?<br>
<br>
Regeringen anser att begreppet "ägarintresse" inte bör tas in i den nya lagen. I<br>
stället bör begreppet "intresseföretag" användas för att urskilja de företag<br>
som, utan att vara dotterföretag, är värda särskild uppmärksamhet i ett annat<br>
företags redovisning.<br><br>
Hur bör begreppet intresseföretag definieras?<br>
<br>
Det är naturligt att begreppet "intresseföretag" bestäms med utgångspunkt från<br>
den definition som finns i artikel 33 i det sjunde direktivet. Även ÅRFL bör ha<br>
som utgångspunkt att med intresseföretag avses ett företag över vilket ett annat<br>
företag utövar ett betydande inflytande. Det bör också fordras att detta<br>
inflytande grundas på ett aktie- eller andelsinnehav som utgör ett led i en<br>
varaktig förbindelse mellan företagen.<br>
  Det kan visserligen, som en remissinstans har varit inne på, hävdas att be-<br>
greppet "betydande inflytande" är vagt och oklart. För att uppnå större klarhet<br>
bör det - i enlighet med direktivet - i lagen klargöras att det skall vara fråga<br>
om betydande inflytande över företagets driftsmässiga och finansiella styrning.<br>
  En presumtionsregel om när ett betydande inflytande av det angivna slaget<br>
föreligger bör införas. Presumtionsregeln bör anknyta till storleken på ägar-<br>
företagets röstandel i det andra företaget. Härvid bör indirekta innehav av<br>
röster likställas med direkta innehav.<br>
  Det finns anledning att tolka direktivet så att antagandet om betydande in-<br>
flytande faller om det av omständigheterna i det enskilda fallet framgår att det<br>
faktiskt inte föreligger något sådant inflytande.<br>
  I anslutning till definitionen av intresseföretag bör därför föreskrivas att,<br>
om ett företag innehar minst 20 procent av röstandelen i ett annat företag,<br>
skall ett betydande inflytande och en varaktig förbindelse mellan företagen<br>
anses föreligga, såvida annat inte framgår av omständigheterna.<br>
  Om ett företags rösträttsandel i ett annat understiger 20 procent får frågan<br>
om betydande inflytande bedömas helt och hållet med hänsyn till omständigheterna<br>
i det enskilda fallet.<br><br>
15.3  Redovisning av aktier och andelar i koncern- och intresseföretag m.m.<br><br>
Regeringens förslag: Ett försäkringsföretags placeringar i intresseföretag och<br>
koncernföretag (C.II) skall redovisas som särskilda poster i balansräkningen.<br>
Som särskilda poster skall tas upp, dels aktier och andelar, dels värdepapper<br>
emitterade av, dels lån till, koncern- respektive intresseföretag.<br>
  För posterna Fordringar (F) och Skulder (II) skall särskilt anges de<br>
fordringar respektive skulder som avser intresseföretag och de som avser<br>
koncernföretag.<br>
  I balansräkningen eller noterna skall för varje dotterföretag och intres-<br>
seföretag samt för varje annat företag, i vilket bolaget innehar en kapitalandel<br>
om minst 20 procent, anges dess namn, organisationsnummer, säte och eget<br>
kapital, värde enligt balansräkningen samt resultatet för det senaste<br>
räkenskapsår för vilket bokslut har upprättats. Därvid skall också lämnas<br>
uppgift om bolagets kapitalandel i företaget. Om bolagets rösträttsandel i<br>
företaget avviker från kapitalandelen, skall även rösträttsandelen anges.<br>
  Ett företag som är obegränsat ansvarig delägare i ett annat företag skall ange<br>
detta företags namn, organisationsnummer, säte och rättsliga form.<br>
  Uppgifter av de nu angivna slagen får utelämnas från årsredovisningen om de är<br>
av ringa betydelse med hänsyn till kravet på rättvisande bild. Vidare skall<br>
Finansinspektionen kunna besluta att uppgifterna inte behöver lämnas under<br>
förutsättning att de är av sådant slag att de kan vålla allvarlig skada för<br>
något av de berörda företagen. Slutligen får uppgifterna om resultat och eget<br>
kapital utelämnas under vissa särskilda förhållanden, bl.a. om uppgifterna om-<br>
fattas av en koncernredovisning som det redovisande företaget har upprättat.<br>
<br>
  Kommitténs förslag: Överensstämmer i huvudsakliga delar med regeringens<br>
förslag. De särskilda kraven på upplysningar om företag i vilka bolaget äger<br>
aktier och andelar gäller dock i kommitténs förslag endast dotter- och<br>
intresseföretag (se betänkandet del I s.173-177 samt del II s. 239, 246 och<br>
378).<br>
  Remissinstanserna: Flertalet remissinstanser har lämnat kommitténs förslag<br>
utan erinran. Statistiska centralbyrån och Närings- och teknikutvecklingsverket<br>
har dock förordat att undantagen från skyldigheten att lämna upplysningar om<br>
dotterföretags och intresseföretags eget kapital och resultat begränsas.<br>
Riksskatteverket har ansett att det inte bör införas någon möjlighet att få<br>
dispens från upplysningsskyldigheten. Redovisningsrådet och Sveriges<br>
Industriförbund har förordat att de aktuella uppgifterna får utelämnas om de i<br>
stället lämnas i en särskild rapport som deponeras hos registreringsmyndigheten.<br>
Även Föreningen Auktoriserade Revisorer har varit inne på detta.<br>
  Gällande rätt m.m: Aktier och andelar i dotterföretag skall enligt Finans-<br>
inspektionens föreskrifter FFFS 1991:19-20 redovisas som särskild post i<br>
balansräkningen i försäkringsföretag.<br>
  I FRL finns inte några bestämmelser om att upplysningar skall kunna utelämnas<br>
om de vållar skada.<br>
  Direktivet: Enligt uppställningsformen för balansräkningen i artikel 6 i<br>
försäkringsredovisningsdirektivet skall aktier och andelar liksom andra pla-<br>
ceringar (C.II) i "anknutna företag" redovisas under särskilda poster. Mot-<br>
svarande "Ägarintressen" måste också särredovisas. I båda fallen skall innehav i<br>
sådana företag specificeras i balansräkningen såvida inte innehavet enligt<br>
nationell lagstiftning skall anges i en not. Motsvarande krav på särredovisning<br>
gäller även fordringar på (E) respektive skulder till (G) anknutna företag<br>
respektive företag i vilka bolaget har ägarintressen (se även avsnitt 9.1.2).<br>
  Bestämmelser om specifikation av aktie- och andelsinnehav finns också i<br>
artikel 43.1.2 i det fjärde direktivet. Enligt denna artikel skall upplysning<br>
lämnas i en not om namn och säte för varje företag i vilka den redovisnings-<br>
skyldige själv eller någon som handlar i eget namn men för den redovisnings-<br>
skyldiges räkning innehar en kapitalandel som överstiger 20 procent. Uppgift<br>
skall lämnas om ägarföretagets kapitalandel samt om storleken av eget kapital<br>
och årsresultat i det ägda företaget för det senaste räkenskapsåret. Vidare<br>
skall uppgift lämnas om namn, säte och rättslig form för varje företag i vilket<br>
det redovisningsskyldiga bolaget är obegränsat ansvarig delägare.<br>
  Sådana uppgifter som avses i artikel 43.1.2 behöver inte lämnas om de är av<br>
ringa betydelse med hänsyn till kravet på rättvisande bild. Inte heller behöver<br>
det lämnas uppgift om eget kapital och resultat, om det berörda företaget inte<br>
offentliggör sin balansräkning och bolaget, direkt eller indirekt, äger mindre<br>
än 50 procent av företagets eget kapital.<br>
  Enligt artikel 45.1 a får medlemsstaterna dessutom tillåta att uppgifterna<br>
utelämnas från årsredovisningen om de i stället redovisas i en översikt som<br>
deponeras hos registreringsmyndigheten. Medlemsstaterna får också, enligt<br>
artikel 45.1 b, tillåta att uppgifterna utelämnas om de är av sådan karaktär att<br>
de skulle kunna vålla allvarlig skada för något av de berörda företagen. Sådant<br>
utelämnande får göras beroende av myndighets tillstånd.<br>
  Av artikel 61 a följer att medlemsstaterna får medge att företag som är moder-<br>
företag utelämnar uppgift om dotter- eller intresseföretagets eget kapital och<br>
resultat, om företaget omfattas av en koncernredovisning som upprättas av<br>
moderföretaget eller av ett moderföretag högre upp i koncernen. Vidare får,<br>
enligt artikel 61 b, uppgifterna utelämnas om aktie- eller andelsinnehavet<br>
redovisas enligt kapitalandelsmetoden (se avsnitt 15.4).<br>
  Enligt artikel 1.1 i försäkringsredovisningsdirektivet skall artiklarna 43.1,<br>
45.1 och 61 i det fjärde direktivet gälla för försäkringsföretag.<br>
  Skälen för regeringens förslag: De skäl som anförts i avsnitt 15.3 i del 2 är<br>
av betydelse även här. Detta innebär - med beaktande av bestämmelserna i<br>
försäkringsredovisningsdirektivet - följande.<br>
<br>
Redovisningen i balansräkningen<br>
<br>
Vad först gäller redovisningen i balansräkningen kräver direktivet att aktie-<br>
och andelsinnehav i koncernföretag och andra placeringstillgångar som hänförs<br>
till sådana företag, skall redovisas som särskilda poster under C.II i<br>
balansräkningen. Föreskriften gäller inte endast aktie- och andelsinnehav i<br>
dotterföretag utan även aktier och andelar i andra företag i samma koncern.<br>
Regeringen föreslår att den nya lagstiftningen utformas i enlighet härmed (se<br>
bilaga 1 till ÅRFL).<br>
  Direktivet fordrar även att aktier och andelar och andra placeringstillgångar<br>
(C) hänförliga till "ägarintressen" redovisas under särskilda rubriker i<br>
balansräkningen. Såsom regeringen tidigare har uttalat bör dock begreppet<br>
ägarintressen inte införas i lagstiftningen utan ersättas av begreppet<br>
intresseföretag. Kravet på särredovisning i balansräkningen bör därför gälla<br>
intresseföretag, dvs. företag över vars driftsmässiga och finansiella styrning<br>
det redovisande bolaget har ett varaktigt och betydande inflytande grundat på<br>
ett aktie- eller andelsinnehav som utgör ett led i en varaktig förbindelse<br>
mellan företagen. Normalt torde detta ge samma resultat som en särredovisning av<br>
ägarintressen.<br>
  I enlighet med försäkringsredovisningsdirektivet bör också intas bestämmelser<br>
i lagen om att det för poster under Fordringar (F) och Skulder (II) skall lämnas<br>
uppgift om de belopp som avser koncernföretag och de som avser intresseföretag.<br><br>
Specifikation av aktie- och andelsinnehav i årsredovisningen<br>
<br>
Vilka innehav skall specificeras?<br>
<br>
Försäkringsredovisningsdirektivet fordrar genom hänvisningen till det fjärde<br>
direktivet att det lämnas specificerade upplysningar i sådana fall då det<br>
redovisande företaget har en kapitalandel på minst 20 procent. Upplysningskraven<br>
i detta avseende bör begränsas till i huvudsak de innehav som direktivet avser.<br>
  Det innebär att i den nya lagstiftningen bör föreskrivas att specificerade<br>
upplysningar skall lämnas om aktie- och andelsinnehav i dotterföretag.<br>
  Direktivet fordrar också att det lämnas motsvarande upplysningar om andra<br>
företag i fall det redovisande bolagets kapitalandel i det andra företaget<br>
uppgår till 20 procent eller mer. Det innebär att kravet på specificerade<br>
upplysningar väsentligen omfattar vad som enligt direktivet utgör ägarintressen.<br>
I enlighet med regeringens ställningstagande att begreppet ägarintresse inte bör<br>
införas i den svenska lagstiftningen, anser regeringen, i likhet med kommittén,<br>
att det i den nya lagstiftningen i stället bör innehålla ett krav på<br>
specifikation av aktier och andelar i intresseföretag.<br>
  Det kan emellertid förekomma att det redovisande bolaget innehar kapital-<br>
andelar i andra företag på mer än 20 procent utan att det för den skull är fråga<br>
om dotter- eller intresseföretag. För att uppnå full överensstämmelse med<br>
direktivet bör därför lagen fordra att det lämnas särskilda upplysningar också<br>
om innehaven i dessa företag.<br>
  Regeringen föreslår inte några begränsningar vad gäller möjligheterna att<br>
specificera även andra innehav. Det är tvärtom naturligt att sådana innehav som<br>
har en väsentlig affärsmässig eller strategisk betydelse alltid specificeras.<br>
Den frågan bör emellertid inte lagregleras särskilt utan överlämnas till<br>
redovisningspraxis. Frågan bör också vara möjlig att för försäkringsföretagens<br>
del reglera genom föreskrifter från regeringen eller Finansinspektionen.<br><br>
Vilken information skall lämnas?<br>
<br>
Informationskraven bör utformas i enlighet med de i huvudsak tvingande före-<br>
skrifterna i det sjunde direktivets artikel 43.1.2. Det innebär att försäk-<br>
ringsföretagen skall vara skyldiga att i årsredovisningen redovisa följande<br>
uppgifter om det andra företaget: namn och säte, eget kapital och resultat för<br>
det senaste räkenskapsåret.<br>
  Vidare bör - såsom direktivet också kräver - kapitalandelen i det andra före-<br>
taget anges.<br>
  Om bolagets röstandel i det andra företaget avviker från dess kapitalandel,<br>
kommer kapitalandelen inte att återspegla det inflytande som bolaget kan utöva<br>
över det andra företaget. Lagen bör därför även innehålla en bestämmelse om<br>
skyldighet att redovisa även förekommande skillnad mellan kapital- och<br>
rösträttsandel.<br>
  Direktiven ställer - i motsats till gällande rätt - inte något krav på redo-<br>
visning av antalet aktier eller andelar och inte heller något krav på att ak-<br>
tiernas eller andelarnas värde enligt balansräkningen skall anges. Enligt re-<br>
geringens mening bidrar emellertid dessa uppgifter till en rättvisande bild av<br>
bolagets ställning. Även ÅRFL bör därför ställa krav på sådan redovisning.<br>
Däremot finns det inte skäl att till den nya lagen överföra nuvarande<br>
bestämmelser om att aktiers nominella värde skall anges.<br>
  Numera är bolagets organisationsnummer det säkraste sättet att identifiera en<br>
juridisk person. En bestämmelse om att upplysningar skall lämnas om detta bör<br>
därför införas.<br>
  Slutligen bör det införas en bestämmelse om att ett företag som är obegränsat<br>
ansvarig delägare i annat företag, skall vara skyldigt att ange namn, orga-<br>
nisationsnummer, säte och rättslig form för detta företag.<br><br>
Undantag från specifikationskraven<br>
<br>
Direktivet öppnar vissa möjligheter att göra undantag från specifikationskraven.<br>
  Vissa föreskrifter om undantag från specifikationskravet är tvingande i så<br>
måtto att medlemsstaterna måste införa regler om sådana undantag. Så är fallet<br>
med bestämmelsen i artikel 43.1.2 i det fjärde direktivet som skall gälla för<br>
försäkringsföretag enligt försäkringsredovisningsdirektivets 1.1. Artikeln<br>
stadgar att uppgifter enligt denna artikel får utelämnas om de med hänsyn till<br>
målsättningen i artikel 2.3 (rättvisande bild) är av ringa betydelse. Så är<br>
också fallet med bestämmelsen i samma artikel om att uppgift om eget kapital och<br>
årsresultat får utelämnas om det berörda företaget inte offentliggör sin<br>
balansräkning och bolaget, direkt eller indirekt, äger mindre än 50 procent av<br>
företagets egna kapital. Den svenska lagstiftningen bör utformas i enlighet<br>
härmed.<br>
  I andra fall bestämmer medlemsstaterna själva om de vill tillåta undantag från<br>
specifikationskravet. Så är fallet med bestämmelserna i artikel 45 och 61.<br>
  Kommittén har valt att inte utnyttja föreskriften i artikel 45.1 a, enligt<br>
vilken upplysningar inte behöver lämnas i årsredovisningen, om de i stället ges<br>
formen av en översikt som deponeras hos registreringsmyndigheten. Regeringen<br>
delar kommitténs uppfattning att den möjligheten inte bör utnyttjas.<br>
  Artikel 45.1 b ger medlemsstaterna möjlighet att tillåta att de i artikel<br>
43.1.2 angivna uppgifterna utelämnas om det skulle kunna vålla allvarlig skada<br>
för företaget. Liknande bestämmelser finns i gällande svensk rätt (se 11 kap. 8<br>
§ första stycket 1 aktiebolagslagen och 34 kap. 3 § andra stycket i 1980 års<br>
årsredovisningslag) samt har föreslagits införda i nya årsredovisningslagen.<br>
Regeringen anser att det även i ÅRFL bör tas in en bestämmelse som ger<br>
försäkringsföretag möjlighet att i sådana fall utelämna de upplysningar som kan<br>
vålla skada. För att denna möjlighet inte skall missbrukas bör emellertid<br>
utelämnandet av uppgiften enligt ÅRFL vara beroende av tillstånd från<br>
Finansinspektionen.<br>
  Slutligen ger artikel 61 medlemsstaterna rätt att tillåta att uppgifter om<br>
eget kapital och resultat för företag som bolaget äger del i utelämnas, om före-<br>
taget omfattas av en koncernredovisning som det redovisande bolaget eller dess<br>
moderbolag har upprättat eller om det redovisande bolaget i sin årsredovisning<br>
eller i en koncernredovisning har redovisat innehavet av aktierna eller<br>
andelarna enligt kapitalandelsmetoden. Regeringen anser för sin del att det i<br>
dessa fall inte är motiverat att ställa längre gående krav på specifikation i<br>
försäkringsföretag än för företag i allmänhet. En bestämmelse motsvarande<br>
artikel 61 bör därför tas in i den nya lagstiftningen och gälla även för<br>
försäkringsföretag.<br><br>
15.4  Kapitalandelsmetoden och dess användande i årsredovisningen<br><br>
Regeringens bedömning: Det bör för närvarande inte införas några bestämmelser om<br>
användande av den s.k. kapitalandelsmetoden i årsredovisningen.<br>
<br>
  Kommitténs förslag: Kommittén har föreslagit att kapitalandelsmetoden skall få<br>
användas i årsredovisningen vid redovisning av aktier och andelar i dotter- och<br>
intresseföretag.<br>
  Värdering enligt kapitalandelsmetoden skall enligt kommitténs förslag ske<br>
enligt vissa i lagen intagna bestämmelser, som väsentligen innebär att i bolaget<br>
tidigare bokförda värden skall justeras med hänsyn till dels bolagets andel i<br>
dotter- eller intresseföretagets vinst eller förlust dels mottagen utdelning.<br>
  Om en värdering enligt kapitalandelsmetoden leder till att aktierna eller an-<br>
delarna tas upp till ett högre värde än i föregående balansräkning, skall enligt<br>
kommitténs förslag mellanskillnaden överföras till en kapitalandelsfond som inte<br>
får användas för utdelning till aktieägarna.<br>
  Kommittén har vidare föreslagit bl.a. att när kapitalandelsmetoden tillämpas<br>
skall interna vinster som uppkommer vid transaktioner mellan å ena sidan det<br>
redovisande bolaget och å andra sidan dotter- eller intresseföretaget om möjligt<br>
elimineras.<br>
  Kommitténs förslag innebär vidare att när metoden tillämpas, skall mottagen<br>
utdelning från dotterföretaget eller intresseföretaget inte tas upp som intäkt.<br>
I stället skall den andel av dotterföretagets eller intresseföretagets vinst<br>
eller förlust som belöper på aktierna eller andelarna efter avdrag för mottagen<br>
utdelning redovisas som intäkt eller kostnad (se betänkandet del I s. 177-184<br>
och del II s. 377).<br>
  Remissinstanserna: Flertalet remissinstanser har inte haft några invändningar<br>
mot kommitténs förslag. Statistiska centralbyrån har dock ansett att tillåtandet<br>
av kapitalandelsmetoden är till men för statistikproduktionen och har därför<br>
förordat att nuvarande bestämmelser om redovisning av aktieinnehav bibehålls.<br>
Även Bokföringsnämnden har ansett att kapitalandelsmetoden inte bör få användas<br>
i årsredovisningen, i vart fall inte i fråga om innehav i aktiebolag. Nämnden<br>
har anfört bl.a. att metoden är svår att förena med principen att orealiserade<br>
värdeökningar inte får intäktsföras. Nämnden har vidare uttalat att förslaget<br>
under alla förhållanden behöver kompletteras i vissa delar och har bl.a. pekat<br>
på att det inte går att skapa en bunden kapitalandelsfond i ett handelsbolag.<br>
Också Sveriges Finansanalytikers Förening har avstyrkt förslaget att kapital-<br>
andelsmetoden skall få användas i årsredovisningen. Sveriges Industriförbund har<br>
hävdat att de föreslagna bestämmelserna om kapitalandelsmetoden är alltför<br>
detaljerade. Även andra remissinstanser har haft synpunkter på detaljer i<br>
kommitténs förslag.<br>
  Bakgrund: Aktier och andelar i dotterföretag och intresseföretag kan i princip<br>
redovisas antingen enligt anskaffningskostnadsmetoden eller enligt<br>
kapitalandelsmetoden.<br>
  Anskaffningskostnadsmetoden innebär att de aktier och andelar som bolaget<br>
innehar i andra företag värderas på grundval av sina anskaffningsvärden. Dessa<br>
värden justeras sedan inom ramen för reglerna om avskrivning, nedskrivning och<br>
uppskrivning. Erhållen utdelning redovisas som intäkt.<br>
  Anskaffningskostnadsmetoden ger inte någon direkt bild av ägarföretagets andel<br>
i det andra företagets resultat. En sådan redovisning kan åstadkommas med hjälp<br>
av kapitalandelsmetoden. Denna metod bygger på att det värde av aktier och<br>
andelar i intresseföretag som redovisas hos ägarföretaget ökas respektive<br>
minskas i samma mån som intresseföretagets eget kapital ändras. Inledningsvis<br>
bokförs aktierna eller andelarna till anskaffningsvärdet. Om intresseföretaget<br>
visar nettovinst under ett år, ökas i ägarföretagets bokslut för samma år det<br>
redovisade värdet för aktierna eller andelarna med samma belopp och<br>
ägarföretaget redovisar denna ökning som en intäkt. Om intresseföretaget<br>
redovisar förlust, minskar i stället ägarföretagets bokförda värde av aktierna<br>
eller andelarna med andelen av förlusten. Erhållen utdelning tas inte upp som<br>
intäkt. Eventuella ökningar av det bokförda värdet sätts av till en bunden fond.<br>
  Gällande rätt m.m: Svensk rätt innehåller inte några bestämmelser om<br>
redovisning av aktier och andelar enligt kapitalandelsmetoden. Metoden står<br>
emellertid knappast i samklang med gällande lagstiftning. Den innebär ju<br>
nämligen att anskaffningsvärdet för andelen i intresseföretaget ökas respektive<br>
minskas i samma mån som intresseföretagets eget kapital ändras och förutsätter<br>
därigenom att det bokförda värdet av aktier och andelar skall kunna höjas och<br>
sänkas.<br>
  Föreningen Auktoriserade Revisorer har likväl i ett utkast till rekommen-<br>
dation, Redovisning för andel i intresseföretag, förordat att metoden kommer<br>
till användning i koncernredovisningar för redovisning av andelar i<br>
intresseföretag. I fråga om redovisning i årsredovisningar förordas däremot<br>
anskaffningskostnadsmetoden.<br>
  Frågan huruvida aktier och andelar i intresseföretag borde redovisas enligt<br>
kapitalandelsmetoden utreddes av 1974 års bolagskommitté. Bolagskommittén ansåg<br>
att nackdelarna med metoden övervägde fördelarna. Kommitténs huvudinvändning var<br>
att metoden skulle leda till att det i ägarföretagets redovisning togs med<br>
intäktsbelopp som inte kunde anses realiserade för företaget, eftersom detta<br>
inte på egen hand kunde genomdriva utdelning från intresseföretaget (se SOU<br>
1979:46 s. 105 ff).<br>
  Direktivet: Enligt artikel 59.1 i det fjärde direktivet får medlemsstaterna<br>
tillåta att "ägarintressen" (om detta begrepp, se avsnitt 15.2) redovisas enligt<br>
kapitalandelsmetoden i det enskilda bolagets årsredovisning. Innehavet skall i<br>
så fall redovisas som delposter till antingen posten "Aktier eller andelar i<br>
anknutna företag" eller posten "Ägarintressen".<br>
  När kapitalandelsmetoden tillämpas första gången skall ägarintresset tas upp<br>
till ett belopp som motsvarar antingen aktierna eller andelarnas bokförda värde,<br>
dvs. det värde som beräknas enligt värderingsreglerna i artiklarna 31-42 och som<br>
normalt bestäms med utgångspunkt i anskaffningsvärdet, eller ägarföretagets<br>
andel i intresseföretagets eget kapital (se artikel 59.2).<br>
  I båda fallen skall skillnaden mellan å ena sidan det bokförda värdet av ägar-<br>
intresset och å andra sidan ägarintressets andel i det ägda företagets eget<br>
kapital anges särskilt i balansräkningen eller i en not. Beräkningen av denna<br>
skillnad skall som huvudregel hänföra sig till den tidpunkt då metoden tillämpas<br>
första gången. Medlemsstaterna får emellertid tillåta eller kräva att<br>
beräkningen i stället hänför sig till förvärvstidpunkten (se artikel 59.2).<br>
  Det värde som ägarintresset är upptaget till skall ökas eller minskas med<br>
ägarföretagets andel i förändringen av intresseföretagets eget kapital under<br>
räkenskapsåret. En minskning skall göras för mottagen utdelning (se artikel<br>
59.4).<br>
  Enligt artikel 59.6 skall den andel av resultatet, som kan hänföras till ägar-<br>
intressen i intresseföretag vilka redovisas enligt kapitalandelsmetoden,<br>
redovisas under en särskild rubrik i resultaträkningen. Om resultatandelen<br>
överstiger beloppet av erhållna eller förfallna utdelningar, skall skillnaden<br>
tas upp som bunden reserv. Medlemsstaterna får tillåta eller fordra att<br>
resultatandelen tas upp till ett belopp motsvarande erhållna eller förfallna<br>
utdelningar.<br>
  Om det är praktiskt möjligt, skall internvinster som uppkommer vid transak-<br>
tioner mellan ägarföretaget och intresseföretaget elimineras. Vid en sådan<br>
eliminering skall de allmänna reglerna om eliminering i det sjunde direktivet<br>
tillämpas (se artikel 59.7).<br>
  Det bör redan här anmärkas att enligt artikel 33 i det sjunde direktivet skall<br>
i huvudsak motsvarande redovisning göras i koncernredovisningen såvitt gäller<br>
aktier och andelar i intresseföretag.<br>
  Enligt artikel 1.1 i försäkringsredovisningsdirektivet är artikel 59 i det<br>
fjärde direktivet tillämplig.<br>
  Skälen för regeringens bedömning: De skäl som anförts i avsnitt 15.4 i del 2<br>
är av betydelse även här. Det kan alltså anföras argument både för och emot att<br>
tillåta kapitalandelsmetoden i årsredovisningen. Kommittén har förutskickat att<br>
den avser att i sitt slutbetänkande ta upp vissa anknytande frågor, bl.a. om hur<br>
kapitalandelsfonden skall få disponeras. Regeringen har mot denna bakgrund och<br>
med hänsyn till att det, såvitt framgår av remissmottagandet, inte finns något<br>
mera påtagligt behov av metoden i årsredovisningen, stannat för att för<br>
närvarande inte lägga fram något förslag om att den skall få användas i<br>
årsredovisningen. Det finns emellertid anledning att återkomma till frågan sedan<br>
kommittén har avgivit sitt slutbetänkande.<br><br>
16  Koncernredovisning<br>
<br>
16.1  Skyldighet att upprätta koncernredovisning<br><br>
Regeringens förslag: Försäkringsföretag som är moderföretag skall upprätta<br>
koncernredovisning enligt ÅRFL. Detsamma gäller finansiella holdingföretag som<br>
uteslutande eller huvudsakligen förvaltar andelar i dotterföretag som är<br>
försäkringsföretag eller utländska företag av motsvarande slag.<br>
  Är ett försäkringsföretag eller ett finansiellt holdingföretag moderföretag<br>
men samtidigt dotterföretag, behöver företaget inte upprätta koncernredovisning<br>
om detta undantagna företaget och dess samtliga dotterföretag omfattas av en<br>
koncernredovisning som upprättas av ett annat företag som lyder under<br>
lagstiftningen i en stat inom Europeiska ekonomiska samarbetsområdet (EES) samt<br>
koncernredovisningen har upprättats och reviderats enligt bestämmelser som har<br>
tillkommit i enlighet med försäkringsredovisningsdirektivet.<br>
  När det undantagna företaget inte självt upprättar koncernredovisning, skall<br>
den koncernredovisning i vilken företaget och dess dotterföretag ingår<br>
offentliggöras.<br>
  Koncernredovisning måste dock upprättas även i dessa fall, om delägare som<br>
innehar mer än tio procent av kapitalet kräver detta eller om företaget är<br>
inregistrerat på börs inom EES.<br>
  Regeringen eller Finansinspektionen skall kunna föreskriva att ÅRFL:s och<br>
FRL:s bestämmelser om koncerner - och de föreskrifter som meddelas med stöd av<br>
dessa lagar - skall kunna tilllämpas på en grupp av företag som inte utgör en<br>
koncern enligt koncernredovisningsbestämmelserna men som har en gemensam eller i<br>
huvudsak gemensam ledning.<br><br>
  Kommitténs förslag: Överensstämmer i huvudsak med regeringens förslag (se<br>
betänkandet del I s. 252-259 och del II s. 334-337). Kommittén har dock inte som<br>
särskild förutsättning för undantag föreslagit att koncernredovisningen skulle<br>
vara upprättad och reviderad enligt lagstiftning som grundar sig på<br>
försäkringsredovisningsdirektivet.<br>
  Remissinstanserna: Flertalet remissinstanser har godtagit förslaget. Riks-<br>
åklagaren och Riksskatteverket har dock menat att samtliga moderbolag liksom<br>
hittills bör vara skyldiga att upprätta koncernredovisning. Även Svenska<br>
Revisorsamfundet har menat att skyldigheten att upprätta koncernredovisning inte<br>
bör inskränkas. Kooperativa Förbundet har hävdat att ett genomförande av<br>
förslaget förutsätter att bl.a. reglerna om utdelningsbara medel ändras.<br>
Sveriges försäkringsförbund har ifrågasatt förslaget att Finansinspektionen<br>
skall kunna förordna att en koncern skall föreligga under vissa förutsättningar<br>
och särskilt att andra regler än koncernredovisningsreglerna skall kunna göras<br>
tillämpliga. Enligt förbundet bör nuvarande bestämmelse i 1 kap. 9 § fjärde<br>
stycket inte utvidgas innan klarhet vunnits om EG:s pågående arbete om finan-<br>
siella konglomerat.<br>
  Bakgrund: Koncernredovisningens syften kommenteras närmare i del 2 (se avsnitt<br>
16.1).<br>
  Gällande rätt: Regler om koncernredovisning finns i 11 kap. 12 och 13 §§<br>
försäkringsrörelselagen (1982:713), FRL. Enligt 12 § skall moderbolag för varje<br>
räkenskapsår avge en koncernredovisning.<br>
  Den svenske lagstiftaren har hittills ansett att ett moderbolag måste upprätta<br>
koncernredovisning även om det självt är dotterbolag i en koncern. Detta<br>
sammanhänger inte bara med koncernredovisningens främsta funktion som spärr mot<br>
alltför stora vinstutdelningar, utan som ytterligare motiv har åberopats vikten<br>
av att inte minst anställda och borgenärer får en klar bild av transaktionerna<br>
inom koncernen och de enskilda företagens ställning inom koncernen.<br>
Departementschefen anförde i förarbetena till FRL att många av reglerna i<br>
förslaget till försäkringsrörelselag skulle bli verkningslösa, om inte regler om<br>
koncernredovisning fanns, genom att man skulle sakna information om<br>
förhållandena mellan bolagen i koncernen (prop. 1981/82:180 s. 258).<br>
  För företag i allmänhet finns det ingen skyldighet att upprätta koncernredo-<br>
visning i s.k. oäkta koncerner, dvs. företag som inte står i sådant samband med<br>
varandra att de utgör en koncern i lagens mening men ändå står under gemensam<br>
ledning. 1974 års bolagskommitté (SOU 1978:67) föreslog att koncernredovisning<br>
skulle upprättas även för vissa oäkta koncerner. Som skäl för detta anfördes<br>
bl.a. att samma risk för manipulationer med företagens ekonomiska ställning och<br>
rörelseresultat förelåg i dessa fall som i traditionella koncernförhållanden.<br>
Bolagskommitténs förslag genomfördes dock aldrig. Under remissbehandlingen av<br>
förslaget anmärktes bl.a. att det i oäkta koncerner saknas förutsättningar för<br>
att tillämpa gängse regler för upprättande av koncernresultat- och koncern-<br>
balansräkningar (se prop. 1979/80:143 s. 70 f).<br>
  När det gäller försäkringsföretag finns i gällande rätt en möjlighet för<br>
Finansinspektionen att bestämma att såväl FRL:s regler om koncernredovisning som<br>
andra koncernregler i FRL skall gälla för vissa företagsgrupper som inte utgör<br>
koncern enligt lagens huvudregler. Som förutsättning gäller enligt 1 kap. 9 §<br>
fjärde stycket att det är en grupp av försäkringsföretag som har en gemensam<br>
eller i huvudsak gemensam administration och företagsledning. Bolagen bestämmer<br>
själva vilket bolag som skall vara moderföretag. Underlåter bolagen att utse ett<br>
moderbolag kan Finansinspektionen utfärda föreskrifter om detta. Inspektionen<br>
avgör därvid om alla eller bara en del av bestämmelserna om koncerner skall<br>
gälla för företagsgruppen.<br>
  Införandet av bestämmelsen motiverades med hänvisning till att det inom<br>
försäkringsbranschen förekom ett långtgående samarbete mellan ömsesidiga försäk-<br>
ringsbolag som tog sig uttryck i en gemensam administration samt nästan iden-<br>
tiska styrelser, där inget av bolagen kunde anses ha ett bestämmande inflytande<br>
över de andra eller betydande andel i resultatet. Däremot avvisades en begäran<br>
från Svenska Försäkringsbolags riksförbund om att Finansinspektionen även skulle<br>
kunna förordna om lagens tillämpning på en företagsgruppering med ett<br>
holdingbolag, som inte är försäkringsbolag, såsom moderföretag och ett antal<br>
försäkringsaktiebolag som dotterföretag. Detta skedde med hänvisning till<br>
Finansinspektionens möjlighet att enligt dåvarande 7 kap. 22 § FRL kräva<br>
särskild redovisning för intressegemenskapen samt även med hänsyn till att<br>
företagsgruppen var underkastad aktiebolagslagens koncernredovisningsregler,<br>
vilket ansågs sammantaget tillgodose behovet av redovisning och insyn (jfr prop.<br>
1981/82:180 s. 142 f).<br>
  Direktivet: Enligt artikel 65.1 i direktiv (91/674/EEG) om årsbokslut och<br>
sammanställd redovisning för försäkringsföretag (försäkringsredovisningsdirek-<br>
tivets) skall försäkringsföretag upprätta sammanställd redovisning och<br>
sammanställd förvaltningsberättelse enligt det sjunde bolagsrättsliga direktivet<br>
(83/349/EEG) om sammanställd redovisning (det sjunde direktivet), i den mån inte<br>
annat föreskrivs i artiklarna 65-67.<br>
  I artikel 65.2 föreskrivs att i den mån en medlemsstat inte tillämpar artikel<br>
5 i det sjunde direktivet (som medger medlemsstaterna att undanta finansiella<br>
holdingföretag från skyldigheten att upprätta koncernredovisning under vissa<br>
närmare angivna förutsättningar) skall artikel 65.1 gälla också för moderföretag<br>
vars hela eller väsentliga verksamhetsinriktning är att förvärva innehav i<br>
dotterföretag och att göra dem vinstbringande, såvitt dotterföretagen<br>
uteslutande eller huvudsakligen är försäkringsföretag.<br>
  Enligt artikel 66.1 i försäkringsredovisningsdirektivet skall artiklarna 4 (om<br>
tillämpningen av det sjunde direktivet) och 6 (om undantag för vissa företag<br>
vars omsättning understiger vissa gränsvärden) och 40 (om möjlighet att undanta<br>
försäkringsföretag från det fjärde direktivet) inte gälla.<br>
   Enligt artikel 7.1 i det sjunde direktivet skall en medlemsstat i följande<br>
två fall undanta från artikel 1.1 (om skyldigheten att upprätta koncernredo-<br>
visning) ett moderföretag som lyder under medlemsstatens lagstiftning och själv<br>
är ett dotterföretag, om dess eget moderföretag lyder under lagstiftningen i en<br>
medlemsstat och<br>
  a)  äger samtliga aktier eller andelar i det företag som skall undantas;<br>
därvid skall bortses från aktier eller andelar som ledamöter i det sistnämnda<br>
företagets förvaltnings-, lednings- eller tillsynsorgan äger på grund av<br>
skyldighet enligt lag eller annan författning eller enligt statuterna, eller<br>
  b)  äger minst 90 procent av aktierna eller andelarna i det företag som skall<br>
undantas och de återstående aktieägarna eller delägarna har godkänt undantaget;<br>
om lagstiftningen i en medlemsstat föreskriver sammanställd redovisning i detta<br>
fall vid den tidpunkt då detta direktiv antas, behöver den medlemsstaten inte<br>
tillämpa förevarande bestämmelse förrän tio år efter den tidpunkt i artikel 49.2<br>
som anges.<br>
  För att undantag skall få förekomma måste enligt artikel 7.2 följande villkor<br>
vara uppfyllda:<br>
  a)  Det företag som skall undantas och, utan inskränkning i vad som gäller<br>
enligt artikel 13-15, alla dess dotterföretag måste omfattas av den<br>
sammanställda redovisningen för en större företagsgruppering med ett<br>
moderföretag som lyder under en medlemsstats lagstiftning.<br>
  b) aa)  Den sammanställda redovisning som avses i a och sammanställt<br>
          årsbokslut för den större företagsgrupperingen skall upprättas av<br>
          moderföretaget i grupperingen och bli föremål för revision, allt<br>
          enligt lagstiftningen i den medlemsstat under vilken det sistnämnda<br>
          moderföretaget lyder och i överensstämmelse med detta direktiv.<br>
     bb)  Den sammanställda redovisningen enligt a, det sammanställda års-<br>
          bokslutet enligt aa, den sammanställda revisionsberättelsen och, i<br>
          förekommande fall, en bilaga enligt artikel 9 skall för det företag<br>
          som skall undantas offentliggöras på sådant sätt som föreskrivs i den<br>
          medlemsstat under vilkens lagstiftning företaget lyder och i överens-<br>
          stämmelse med artikel 38. Medlemsstaten får kräva att dessa handlingar<br>
          publiceras på den statens officiella språk och att översättningen är<br>
          bestyrkt.<br>
  c)  I noter till årsbokslutet för det företag som skall undantas skall anges<br>
     aa)  namn och säte för det moderföretag som upprättar den sammanställda<br>
          redovisningen enligt a, och<br>
     bb)  undantaget från skyldigheten att upprätta sammanställd redovisning och<br>
          sammanställd förvaltningsberättelse.<br>
  Enligt artikel 7.3 behöver en medlemsstat dock inte tillämpa denna artikel på<br>
bolag vilkas värdepapper noteras officiellt på en fondbörs i en medlemsstat.<br>
  Enligt artikel 8 får vissa bolag, även om kravet i artikel 7 på visst minsta<br>
andelsinnehav inte är uppfyllt, undantas från skyldigheten att upprätta<br>
koncernredovisning om villkoren enligt artikel 7.2 är uppfyllda och en minoritet<br>
av delägarna inte uttryckligen kräver att koncernredovisning upprättas. Denna<br>
minoritet får bestämmas till högst tio procent i aktiebolag och till högst tjugo<br>
procent i övriga företagsformer.<br>
  I artikel 9 sägs att medlemsstaterna får göra undantagen enligt artiklarna 7<br>
och 8 beroende av att moderföretaget i den överordnade koncernen lämnar<br>
kompletterande upplysningar och att vissa uppgifter om underkoncernen lämnas<br>
antingen av det nämnda moderföretaget i noter i koncernredovisningen eller i det<br>
undantagna bolagets årsredovisning.<br>
  Enligt artikel 11 får staterna även undanta moderbolag som är dotterföretag<br>
till företag som inte lyder under någon medlemsstats lagstiftning under<br>
förutsättning att motsvarande undantag gäller för företag från EG-länder.<br>
  Artikel 12 ger medlemsstaterna rätt att kräva att koncernredovisning upprättas<br>
i s.k. oäkta koncerner (se vidare redogörelsen för artikeln i avsnitt 15.1).<br>
  Artikel 65-67 i försäkringsredovisningsdirektivet föreskriver inte något all-<br>
mänt undantag från artiklarna 7, 8, 9, 11 och 12 i det sjunde direktivet. Dessa<br>
gäller därför även för försäkringsföretag. När det gäller artikel 9 föreskrivs<br>
dock i artikel 66.2 i försäkringsredovisningsdirektivet att vissa av de<br>
uppgifter som medlemsstaterna kan kräva om undantag medges (summan av<br>
anläggningstillgångarna och nettoomsättningen) i stället skall gälla uppgifter<br>
om tecknade bruttopremier såsom dessa definieras i artikel 35 i<br>
försäkringsredovisningsdirektivet.<br><br>
Skälen för regeringens förslag:<br>
<br>
Utgångspunkten<br>
<br>
Föreskrifterna i artikel 65.1 i försäkringsredovisningsdirektivet innebär att de<br>
försäkringsföretag som skall omfattas av detta direktiv som huvudregel måste<br>
upprätta koncernredovisning. För svenskt vidkommande innebär detta att de<br>
försäkringsföretag som driver rörelse enligt FRL skall omfattas av bestämmelser<br>
om koncernredovisning i lagen om årsredovisning i försäkringsföretag (ÅRFL)<br>
  Koncernbegreppet och skyldigheten att upprätta koncernredovisning bör normalt<br>
återspegla varandra. Utgångspunkten bör alltså vara den att alla för-<br>
säkringsföretag som omfattas av ÅRFL och utgör moderbolag i en koncern skall<br>
vara skyldiga att upprätta koncernredovisning.<br>
  Vidare bör till följd av artikel 65.2 i försäkringsredovisningsdirektivet även<br>
finansiella holdingföretag upprätta en koncernredovisning under de för-<br>
utsättningar som där anges. En sådan ordning kan uppfattas som tvingande enligt<br>
direktivet. En bestämmelse av angivet innehåll måste i så fall införas. Enligt<br>
regeringen finns det även, bortsett från direktivet, goda skäl för en sådan be-<br>
stämmelse. Under de i artikel 65.2 angivna förutsättningarna framstår nämligen<br>
en tillämpning av ÅRFL:s bestämmelser som bäst ägnat att ge den bästa bilden av<br>
koncernens verksamhet. Det bör således även införas bestämmelser om att sådana<br>
finansiella holdingföretag, definierat i enlighet med för-<br>
säkringsredovisningsdirektivets artikel 65.2, som uteslutande eller huvud-<br>
sakligen innehar aktier eller andelar i dotterföretag som är försäkringsföretag,<br>
skall upprätta koncernredovisning enligt ÅRFL (jfr även avsnitt 16.1 i del 3).<br>
  I nuläget bör som en förutsättning för tillämpningen av 7 kap. ÅRKL på<br>
holdingföretag - och som ett moment i definitionen av finansiellt holdingföretag<br>
- gälla att företaget är skyldigt att upprätta årsredovisning enligt nya<br>
årsredovisningslagen (se 1 kap. 1 § andra stycket ÅRFL).<br><br>
Undantag för moderbolag i underkoncerner<br>
<br>
Vad som anförts i del 2 (avsnitt 16.1) är som en utgångspunkt av betydelse även<br>
här. Regeringen ansluter sig därför till kommitténs förslag att moderbolag, som<br>
inte är börsregistrerade, skall kunna avstå från att upprätta koncernredovisning<br>
om de i artikel 7 i det sjunde direktivet angivna förutsättningarna är<br>
uppfyllda.<br>
  När det gäller underkoncerner vari ingår försäkringsföretag är det emellertid<br>
angeläget att försäkringsföretagen omfattas av en koncernredovisning som är<br>
upprättad enligt redovisningsregler som är särskilt anpassade för<br>
försäkringsföretag. En sådan ordning synes inte bara vara bäst förenlig med den<br>
samordning som gäller mellan det sjunde direktivet och<br>
försäkringsredovisningsdirektivet. Detta kan även bedömas vara i linje med<br>
försäkringsredovisningsdirektivets föreskrifter om finansiella holdingföretag.<br>
Enligt regeringen bör därför, som en anpassning i förhållande till<br>
undantagsreglerna för företag i allmänhet, som en särskild förutsättning för<br>
undantag för försäkringsföretaget från skyldigheten att upprätta<br>
koncernredovisning, föreskrivas att moderföretaget skall omfattas av en<br>
koncernredovisning som tillkommit och reviderats i enlighet med bestämmelserna i<br>
försäkringsredovisningsdirektivet.<br>
  Artikel 9 i det sjunde direktivet jämförd med artikel 66.2 i försäkringsredo-<br>
visningsdirektivet ger möjligheter att föreskriva att vissa upplysningar skall<br>
lämnas i årsredovisningen hos det undantagna företaget för att årsredovisningen<br>
inte skall behöva upprättas. Något förslag med avseende på detta har kommittén<br>
inte lämnat. Det har inte heller funnits utrymme för att särskilt behandla<br>
frågan i detta sammanhang. Regeringen är alltså inte beredd att nu föreslå några<br>
särskilda bestämmelser om att det, samlat för gruppen, skall lämnas sådana<br>
tilläggsupplysningar. Det kan emellertid finnas anledning att senare återkomma<br>
till frågan.<br>
  Artikel 8 gör det möjligt att föreskriva undantag även i fråga om vissa moder-<br>
bolag när inte förutsättningarna enligt artikel 7 föreligger. Föreskriften avser<br>
moderbolag, som själva är dotterbolag och vars moderbolag upprättar<br>
koncernredovisning enligt lagstiftningen i en EU-stat. Regeringen har<br>
beträffande företag i allmänhet stannat för att optionen bör utnyttjas. Det<br>
saknas för närvarande skäl att ha en annan inställning beträffande de företag<br>
som skall upprätta koncernredovisning enligt ÅRFL. Motsvarande undantagsregel<br>
bör därför - som utgångspunkt - göras tilllämplig även på försäkringsföretag.<br>
  Artikel 11 ger möjlighet att undanta även moderföretag som är dotterföretag<br>
till bolag som lyder under en icke-medlemsstat under förutsättning att<br>
moderföretagets koncernredovisning har upprättats enligt direktivet eller på ett<br>
likvärdigt sätt. Vad som i detta avseende föreslagits i del 2 bör - med samma<br>
anpassning som nyss behandlats i anslutning till artikel 7 - gälla för företag<br>
som omfattas av ÅRFL.<br>
  Artiklarna 7, 8 och 11 i det sjunde direktivet bör komma till uttryck i en<br>
enda bestämmelse av innebörd att koncernredovisning inte behöver upprättas under<br>
förutsättning att bolaget omfattas av en koncernredovisning upprättad enligt<br>
lagstiftningen i en EES-stat, att lagstiftningen tillkommit enligt<br>
försäkringsredovisningsdirektivet, att bolaget offentliggör denna<br>
koncernredovisning genom att ge in den till registreringsmyndigheten och att en<br>
minoritet av viss storlek inte begär att bolaget självt skall upprätta en<br>
koncernredovisning. Minoriteten bör - i överensstämmelse med de bestämmelser om<br>
minoritetsskydd som gäller på aktiebolagsrättens område - bestämmas till tio<br>
procent.<br>
  Enligt det sjunde direktivet behöver undantaget i artikel 7 inte tillämpas på<br>
"bolag vilkas värdepapper noteras officiellt på en fondbörs", dvs. det kan före-<br>
skrivas att dessa bolag alltid skall upprätta koncernredovisning. Lagstiftningen<br>
bör utformas så att företag vars aktier eller värdepapper är inregistrerade på<br>
en börs inom Europeiska ekonomiska arbetsområdet skall undantas.<br>
  I detta sammanhang finns det anledning att kort beröra de konsekvenser som de<br>
nu behandlade undantagsreglerna får för möjligheten till vinstutdelning. En av<br>
koncernredovisningens främsta uppgifter är, som ovan har nämnts, att ligga till<br>
grund för beräkningen av utdelningsbara medel i koncernen och på så sätt<br>
förhindra utdelning av belopp som är för höga i förhållande till vad som<br>
sammanlagt inom koncernen redovisas som fritt eget kapital. Om ett moderbolag i<br>
en underkoncern undantas från skyldigheten att upprätta koncernredovisning kan<br>
utdelningsbara medel i bolaget inte längre bestämmas med utgångspunkt i en för<br>
denna koncern upprättad redovisning.<br>
  Regeringen gör här ingen annan bedömning än vad som gjorts i avsnitt 16.1 i<br>
del 2. Därför torde de svenska vinstutdelningsreglerna inte behöva ändras enbart<br>
på grund av det förhållandet att vissa moderbolag inte kommer att upprätta<br>
koncernredovisning. Om någon koncernredovisning inte har upprättats, får<br>
utdelningskapaciteten bestämmas med ledning av bestämmelsen i 12 kap. 2 § tredje<br>
stycket FRL. Där sägs att vinstutdelning inte får ske med så stort belopp att<br>
utdelningen med hänsyn till bolagets eller koncernens konsolideringsbehov,<br>
likviditet eller ställning i övrigt står i strid mot god affärssed.<br>
Utgångspunkten måste därvid vara att vinstutdelning aldrig får överstiga vad som<br>
skulle ha redovisats som utdelningsbara medel om bolaget hade upprättat<br>
koncernredovisning.<br><br>
Oäkta koncerner<br>
<br>
Det finns ingenting i direktivet som hindrar att redovisningsskyldigheten ut-<br>
vidgas till att omfatta vissa andra företagsgrupper som inte utgör koncerner<br>
enligt lagens definition ("oäkta koncerner"). Regeringen delar emellertid<br>
kommitténs uppfattning att det inte finns anledning att nu införa generella<br>
regler om att sådana koncerner alltid skall behöva upprätta redovisning.<br>
  Enligt 1 kap. 9 § fjärde stycket FRL kan, som ovan nämnts, Finansinspektionen<br>
i dag i ett enskilt fall besluta bl.a. om att en koncernredovisning skall<br>
upprättas för en grupp av försäkringsföretag med gemensam administration och en<br>
gemensam eller i huvudsak gemensam företagsledning. Finansinspektionen skulle på<br>
liknade sätt kunna förordna att ÅRFL:s bestämmelser om koncernredovisning skall<br>
kunna tillämpas på en grupp av företag som inte utgör en koncern enligt vad som<br>
tidigare sagts (se avsnitt 15.1) men som har en gemensam eller i huvudsak gemen-<br>
sam ledning.<br>
  Kommittén har föreslagit att en sådan bestämmelse skall införas.<br>
  Enligt regeringen finns det visserligen skäl som talar mot att införa en sådan<br>
bestämmelse. Det kan nämligen hävdas att redan de lagar som finns väl täcker de<br>
fall när en koncernredovisning är befogad att upprätta. Det nu sagda skulle<br>
särskilt gälla genom de regler som föreslås om att även finansiella<br>
holdingsföretag vars dotterföretagsinnehav domineras av försäkringsföretag skall<br>
upprätta koncernredovisning enlig ÅRFL. Det kan också hävdas att ett<br>
tillräckligt behov av insyn tillgodoses genom de regler som nyligen införts i 19<br>
kap. 3 § FRL och som i korthet innebär att styrelsen m.fl. i ansvarig ställning<br>
skall lämna Finansinspektionen de upplysningar som inspektionen begär.<br>
  Emellertid tar den sist nämnda bestämmelsen i huvudsak sikte på information<br>
som skall lämnas till tillsynsmyndigheten. Den avser alltså inte främst den<br>
redovisningsinformation som borgenärer och övriga externa intressenter kan<br>
behöva. Bestämmelserna om finansiella holdingföretag täcker inte heller alla de<br>
fall där ett behov av redovisning och insyn i olika företagsgrupper kan<br>
förutses. Vad som nu sagts gäller särskilt mot bakgrund av den branschglidning<br>
som pågår på det finansiella området.<br>
  Det finns alltså, vilket även kommer till uttryck genom de regler som finns i<br>
redovisningsdirektiven, skäl som talar för att det bör finnas en bestämmelse som<br>
kan utnyttjas i de fall då utvecklingen medför företagskonstruktioner av sådant<br>
slag att en koncernredovisning erfordras för att ge en samlad bild av en<br>
företagsgrupp med gemensam eller nästan helt gemensam ledning.<br>
  Genom en sådan bestämmelse ges en möjlighet att, i fall där samma eller i<br>
huvudsak samma personer ingår i företagsledningarna eller där flera företag på<br>
annat sätt står under enhetlig eller i huvudsak enhetlig ledning, kräva att en<br>
särskild koncernredovisning upprättas enligt koncernredovisningsreglerna i ÅRFL<br>
och sådana föreskrifter om koncernredovisning som meddelats med stöd av lagen.<br>
Syftet är att möjliggöra en berättigad insyn från allmänhetens,<br>
försäkringstagarnas och övriga intressenters sida i särskilda fall av<br>
gruppbildningar som inte omfattas av koncernreglerna men som ändå i realiteten<br>
står under gemensam kontroll. Genom en föreskriftsrätt möjliggörs på ett bättre<br>
sätt än genom bestämmelser i lag en successiv anpassning av reglerna med hänsyn<br>
till utvecklingen i praxis. Man kan därigenom undvika en del tillämpningssvå-<br>
righeter som en generell bestämmelse i lag skulle kunna medföra.<br>
  Mot bakgrund av det anförda har regeringen stannat för att möjligheten i<br>
artikel 12 i det fjärde direktivet jämförd med försäkringsredovisningsdirekti-<br>
vets artikel 65 bör införas genom en sådan bestämmelse som kommittén har<br>
föreslagit (jfr i detta avseende avsnitt 16.1 i del 3 och vad som där anförts<br>
beträffande förslaget till motsvarande bestämmelse i lagen om årsredovisning i<br>
kreditinstitut och värdepappersbolag). I enlighet med vad som regeringen tidiga-<br>
re stannat för bör dock bestämmelsen utformas såsom ett normgivningsbemyndigande<br>
i stället för en beslutsrätt i enskilda fall (se även författningskommentaren<br>
till 1 kap. 6 § i förslaget till ÅRFL och vad som anförts i betänkandet del II<br>
s. 387-389).<br>
  Såsom ovan nämnts är den bestämmelse som i dag finns i 1 kap. 9 § fjärde<br>
stycket FRL inte begränsad till bestämmelserna om koncernredovisningen.<br>
Finansinspektionen kan således besluta att andra bestämmelser än<br>
redovisningsbestämmelserna skall tillämpas på gruppen. Även om den nuvarande<br>
möjligheten i 1 kap. 9 § fjärde stycket FRL sällan har tillämpats är det enligt<br>
regeringens mening ändå av värde att behålla en sådan bestämmelse i avvaktan på<br>
resultatet av EG:s pågående arbete om finansiella konglomerat. Det framstår då<br>
såsom mindre lämpligt att bryta det samband som i dag gäller enligt 1 kap. 9 §<br>
fjärde stycket. Enligt regeringen bör därför samma förutsättningar gälla för<br>
tilllämpningen av rörelsereglerna som för koncernredovisningsreglerna.<br>
  Slutligen bör ett förtydligande tillägg också göras om att föreskrifter om<br>
koncerner som meddelats med stöd av FRL kan förklaras tillämpliga även på s.k.<br>
oäkta koncerner (se författningskommentaren till 1 kap. 5 § ÅRFL). Det är svårt<br>
att direkt peka på någon i dag gällande föreskrift som gör att den sistnämnda<br>
möjligheten är angelägen. Ett sådant utrymme bör dock ges för att kunna beakta<br>
exempelvis särskilda rörelseregler för beräkning av försäkringstekniska av-<br>
sättningar i koncerner (jfr 3 kap. 2 § i FFFS, 1994:34) och eventuella framtida<br>
föreskrifter om information mellan koncernföretag.<br><br>
16.2  Koncernredovisningens utformning och innehåll<br><br>
Regeringens förslag: Koncernredovisningen skall bestå av koncernbalansräkning,<br>
koncernresultaträkning, noter och förvaltningsberättelse.<br>
  För koncernredovisningen skall gälla samma krav på överskådlighet, iakttagande<br>
av god redovisningssed och rättvisande bild som för årsredovisningen.<br>
   Samma  uppställningsformer skall tillämpas på koncernredovisningen som på en<br>
årsredovisning med tillägg för koncernspecifika poster.<br>
  Samma grundläggande redovisningsprinciper som på en årsredovisning och som i<br>
moderföretagets årsredovisning skall i princip tillämpas. Andra<br>
värderingsprinciper får användas om det finns särskilda skäl. Vidare får andra<br>
principer än i moderföretaget användas för tillgångar vars värdering påverkar<br>
eller bestämmer försäkringstagarnas rättigheter och för avsättningar som<br>
värderas efter regler specifika för försäkringsrörelse. För sådana tillgångar<br>
och avsättningar behöver inte heller någon justering ske av dotterföretagens<br>
värderingsprinciper. Om nyss nämnda avvikelser sker skall upplysning lämnas i en<br>
not.<br>
  I förvaltningsberättelsen skall för koncernen lämnas motsvarande fem-<br>
årsöversikter som för en juridisk person i årsredovisningen.<br>
<br>
  Kommitténs förslag: Överensstämmer väsentligen med regeringens förslag (se<br>
betänkandet del I s. 252-254, 309 och 310 samt del II s. 334-340 och 381).<br>
  Remissinstanserna: Remissinstanserna har tillstyrkt kommitténs förslag eller<br>
lämnat det utan erinran.<br>
  Bakgrund: En beskrivning av vad som kännetecknar en koncernredovisning har<br>
lämnats i del 2 (se avsnitt 16.2).<br>
  Gällande rätt: En koncernredovisning skall enligt 11 kap. 12 § FRL bestå av<br>
koncernresultaträkning och koncernbalansräkning. Dessa skall upprättas med<br>
iakttagande av god redovisningssed och var för sig utgöra ett sammandrag av<br>
moderbolagets och dotterföretagens resultat- och balansräkningar (se 11 kap. 13<br>
§ FRL). De regler som gäller för årsredovisningen skall i väsentliga delar gälla<br>
även för koncernredovisningen.<br>
  Vid upprättandet av koncernresultaträkningen skall enligt 11 kap. 13 § andra<br>
stycket FRL en uppdelning i förekommande fall göras mellan å ena sidan i<br>
koncernen ingående svenska livförsäkringsbolag (livbolagsgruppen) och å andra<br>
sidan i koncernen ingående övriga företag (skadebolagsgruppen). Bolag som driver<br>
rörelse enligt lagen (1989:1079) om livförsäkringar med anknytning till<br>
värdepappersfonder, s.k. fondförsäkringsbolag, får dock redovisas i<br>
skadebolagsgruppen.<br>
  FRL fordrar att det lämnas en redogörelse över vilka metoder och värde-<br>
ringsprinciper som har använts vid upprättandet av koncernredovisningen. Detta<br>
skall ske i förvaltningsberättelsen för moderbolaget (se 11 kap. 13 § femte<br>
stycket FRL).<br>
  Försäkringsföretag är inte skyldiga att upprätta finansieringsanalys.<br>
  Några bestämmelser om att koncernredovisningen skall innehålla en för-<br>
valtningsberättelse finns inte. Ett försäkringsföretag som är moderföretag skall<br>
emellertid i sin förvaltningsberättelse lämna sådana upplysningar om koncernen<br>
som enligt 11 kap. 11 § skall lämnas om bolaget självt (se 11 kap. 13 § femte<br>
stycket FRL).<br>
  Direktivet: Enligt det sjunde direktivets artikel 16.1 skall den sammanställda<br>
redovisningen bestå av sammanställd balansräkning, sammanställd resultaträkning<br>
och noter. Dessa handlingar skall bilda en helhet.<br>
  Den sammanställda redovisningen skall enligt artikel 16.2 upprättas på ett<br>
överskådligt sätt och enligt föreskrifterna i detta direktiv.<br>
  Enligt artikel 16.3 skall den sammanställda redovisningen ge en rättvisande<br>
bild av tillgångar, skulder, ekonomisk ställning och resultat för de företag,<br>
betraktade som en helhet, som omfattas av redovisningen.<br>
  Om tillämpningen av bestämmelserna i detta direktiv inte räcker till för att<br>
ge en rättvisande bild enligt punkt 3, skall enligt artikel 16.4 ytterligare<br>
upplysningar lämnas.<br>
  Om undantagsvis tillämpningen av en föreskrift i artiklarna 17-35 eller 39 är<br>
oförenlig med den skyldighet som föreligger enligt punkt 3, skall enligt artikel<br>
16.5 avsteg göras från föreskriften så att en rättvisande bild enligt punkt 3<br>
kan ges. Varje sådant avsteg skall anmärkas i en not med upplysning om skälen<br>
för avsteget och om den inverkan som detta kan ha på tillgångar, skulder,<br>
ekonomisk ställning och resultat. Medlemsstaterna får bestämma när avsteg kan<br>
ske och får föreskriva de undantagsregler som behövs.<br>
  Medlemsstaterna får enligt artikel 16.6 tillåta eller kräva att annan in-<br>
formation lämnas i den sammanställda redovisningen utöver vad som fordras enligt<br>
detta direktiv.<br>
  Enligt artikel 65.1 i försäkringsredovisningsdirektivet skall vad som nu sagts<br>
gälla även för försäkringsföretag.<br>
  Enligt artikel 17 i det sjunde direktivet skall uppställningen dock anpassas<br>
på det sätt som är nödvändigt med hänsyn till de särdrag som utmärker en<br>
sammanställd redovisning jämfört med ett årsbokslut. Tillgångar och skulder i de<br>
företag som omfattas av den sammanställda redovisningen skall enligt artikel 18<br>
redovisas i sin helhet i balansräkningen.<br>
  Tillgångarna och skulder i den sammanställda redovisningen skall enligt<br>
artikel 29.1 i det sjunde direktivet värderas enligt enhetliga principer och i<br>
överensstämmelse med artiklarna 31-42 och 60 i det fjärde direktivet.<br>
  Moderbolaget skall i den sammanställda redovisningen tillämpa samma värde-<br>
ringsbestämmelser som i sitt eget årsbokslut (se artikel 29.2).<br>
  Om tillgångar och skulder i företag som ingår i den sammanställda redovis-<br>
ningen värderats enligt andra principer än dem som tillämpas i den sammanställda<br>
redovisningen skall tillgångarna som huvudregel värderas om efter principerna<br>
som används i den sammanställda redovisningen (se artikel 29.3).<br>
  I den sammanställda redovisningen skall också hänsyn tas till den skillnad som<br>
uppkommer beträffande vad som kan hänföras till redovisning av något slag av<br>
latent skatt (se artikel 29.4).<br>
  Om en tillgång har varit föremål för extraordinär värdejustering på grund av<br>
skatteskäl skall värdejusteringen elimineras innan den tas in i den<br>
sammanställda redovisningen (se artikel 29.5).<br>
  Enligt artikel 66.6 i försäkringsredovisningsdirektivet skall artikel 29 i det<br>
sjunde direktivet inte tillämpas på sådana skuldposter som av företagsgruppen<br>
värderats med tillämpning av särskilda bestämmelser för försäkringsföretag eller<br>
på sådana förändringar av tillgångar som påverkar försäkringstagarnas rätt. Om<br>
denna avvikelse utnyttjas, skall detta anges i noter.<br>
  I artikel 36 i det sjunde direktivet finns bestämmelser om en särskild<br>
koncernförvaltningsberättelse ("sammanställd förvaltningsberättelse"). Däremot<br>
saknar direktivet föreskrifter om finansieringsanalys.<br>
  I artikel 65 i försäkringsredovisningsdirektivet förskrivs inga avvikande<br>
bestämmelser från artikel 36 i det sjunde direktivet.<br>
  Skälen för regeringens förslag: De skäl som anförts i avsnitt 16.2 i del 2 är<br>
som en utgångspunkt av betydelse även här. Detta innebär följande.<br>
  Direktivets bestämmelser om koncernredovisningens utformning överensstämmer -<br>
med undantag bl.a. för nuvarande indelning i skadebolagsgrupp och livbolagsgrupp<br>
- relativt väl med gällande rätt och praxis i Sverige.<br>
  En anpassning till direktivet gör det nödvändigt att i den svenska lagstift-<br>
ningen föreskriva att det i koncernredovisningen skall ingå en koncern-<br>
balansräkning och en koncernresultaträkning jämte noter. Detta innebär i<br>
förhållande till gällande rätt en starkare betoning av noterna som en i viss<br>
utsträckning självständig del av redovisningen.<br>
  Direktivet fordrar också att det upprättas en särskild förvaltningsberättelse<br>
för koncernen, dvs. en förvaltningsberättelse som är skild från den för-<br>
valtningsberättelse som ingår i moderbolagets årsredovisning. Denna för-<br>
valtningsberättelse bör i den nya lagstiftningen vara en del av koncernre-<br>
dovisningen.<br>
  Den information som enligt vad som behandlats tidigare (se avsnitt 13) skall<br>
lämnas i förvaltningsberättelsen i årsredovisningen, bör lämnas även för<br>
koncerner. Vad som nu sagts bör gälla även för de s.k. femårsöversikterna om<br>
tekniskt resultat och om konsolideringen. Kravet på femårsöversikter i<br>
årsredovisningen och koncernredovisningen kan i och med den korta tid som står<br>
till förfogande för en anpassning till det nya regelverket medföra stora<br>
övergångsproblem för försäkringsföretagen. Särskilda övergångsregler bör därför<br>
meddelas. Vilka närmare övergångsbestämmelser som bör meddelas i detta avseende<br>
återkommer regeringen till (se avsnitt 21).<br>
  Såsom tidigare har redovisats ställer direktivet inte några krav på upprät-<br>
tande av finansieringsanalys. Regeringen har emellertid inte funnit skäl att i<br>
detta sammanhang ompröva de bestämmelser som finns i gällande rätt om<br>
upprättande av finansieringsanalys. Några bestämmelser införs därför inte om att<br>
försäkringsföretag skall till koncernredovisningen behöva upprätta<br>
finansieringsanalys.<br>
  I enlighet med vad som föreskrivs i artikel 16 bör det på en koncernre-<br>
dovisning ställas samma krav på överskådlighet och på "rättvisande bild" som på<br>
årsredovisningen. Av skäl som har behandlats i avsnitt 8.2 ovan bör det dessutom<br>
- i enlighet med gällande rätt - krävas att koncernredovisningen upprättas i<br>
enlighet med god redovisningssed. I den nya lagstiftningen bör infogas även de<br>
krav som artikel 16 ställer på att redovisningen skall kompletteras med<br>
tilläggsupplysningar om det är nödvändigt för att uppnå en rättvisande bild.<br>
  Även om uttryckliga bestämmelser saknas i försäkringsredovisningsdirektivet<br>
får anses gälla att koncernbalansräkningen och koncernresultaträkningen skall<br>
ställas upp på samma sätt som en balansräkning respektive en resultaträkning som<br>
ingår i en årsredovisning. Regeringen gör i dessa avseenden inte några andra<br>
bedömningar än vad som har redovisats under avsnitt 9. En koncernbalansräkning<br>
bör därför alltid ställas upp i kontoform och innehålla samma poster som en<br>
balansräkning i en årsredovisning, medan en koncernresultaträkning skall ställas<br>
upp i tredelad rapportform med samma poster som en resultaträkning i en<br>
årsredovisning (jfr avsnitten 9.1, 9.2 och 9.3). Att såsom en följd av<br>
anpassningen till direktiven även de nuvarande svenska reglerna om en uppdelning<br>
i livbolagsgrupp och skadebolagsgrupp bör upphävas är en fråga som regeringen<br>
återkommer till nedan (se avsnitt 16.3.2).<br>
  Ett par mindre tillägg i respektive uppställningsschema bör dock göras. Enligt<br>
artikel 21 i det sjunde direktivet skall nämligen minoritetsintressen i<br>
dotterföretags tillgångar och förpliktelser redovisas under en särskild post i<br>
koncernbalansräkningen. Vidare skall enligt artikel 23 i samma direktiv den del<br>
av dotterföretagets resultat som belöper på företag som inte omfattas av<br>
koncernredovisningen redovisas under en särskild post i<br>
koncernresultaträkningen. Bestämmelser om sådan särredovisning av minori-<br>
tetsandelar bör tas in i den nya lagstiftningen.<br>
  I enlighet med artikel 29 i det sjunde direktivet jämförd med artikel 66.6 i<br>
försäkringsredovisningsdirektivet bör den nya lagstiftningen också utformas så<br>
att det företag som upprättar koncernredovisningen som huvudregel tillämpar<br>
samma värderingsprinciper i denna som i sin egen årsredovisning. Enligt<br>
motsvarande bestämmelser som föreslås för företag i allmänhet får andra<br>
principer än i årsredovisningen tillämpas endast om det finns särskilda skäl (se<br>
vidare författningskommentaren till 7 kap. 11 § nya årsredovisningslagen).<br>
Vidare bör till följd av artikel 29 föreskrivas att koncernföretagens tillgångar<br>
och skulder skall räknas om efter principerna som skall tillämpas i<br>
koncernredovisningen.<br>
  Enligt artikel 66.6 skall dock artikel 29 i försäkringsredovisningsdirektivet<br>
inte tillämpas på sådana skuldposter som av företagsgruppen värderats med<br>
tillämpning av särskilda bestämmelser för försäkringsföretag eller på sådana<br>
förändringar av tillgångar som påverkar eller bestämmer försäkringstagarnas<br>
rätt. Den sistnämnda artikeln innebär även att avsteg skall föreskrivas från de<br>
övriga bestämmelser som artikel 29 innebär, dvs. att samma principer som i<br>
årsredovisningen skall gälla, att en omvärdering skall ske av tillgångarna och<br>
skulderna i de i koncernredovisningen ingående företagen efter principerna som<br>
tillämpas i koncernredovisningen, att skattebelastning skall beaktas och att<br>
justeringar med hänsyn till nedskrivningar uteslutande av skatteskäl skall anges<br>
i en not och att elimineringar som huvudregel skall ske av värdejusteringar på<br>
grund av skatteskäl.<br>
  I ÅRFL bör mot bakgrund av artikel 66.6 i försäkringsredovisningsdirektivet<br>
införas en från den allmänna årsredovisningslagen avvikande bestämmelse av<br>
innebörd att samma värderingsprinciper som i moderföretagets årsredovisning inte<br>
heller behöver tillämpas beträffande avsättningar som värderas med regler som är<br>
specifika för försäkringsrörelse. I detta fall behöver inte heller någon<br>
omvärdering av koncernföretagens avsättning ske. En sådan bestämmelse får främst<br>
relevans för värderingen av försäkringstekniska avsättningar utifrån olika<br>
antaganden om dödlighetsmått m.m. eller andra liknande grunder som är speciella<br>
för försäkringsrörelsen.<br>
  För det andra bör det införas en bestämmelse av innebörd att samma avvikelser<br>
även får göras beträffande tillgångar som angår försäkringstagarnas rätt. I viss<br>
mening kan värderingen av alla tillgångar i ett försäkringsföretag på ett eller<br>
annat sätt, förr eller senare, påverka eller bestämma också försäkringstagarnas<br>
rättigheter, t.ex. genom att storleken av återbäring på premier minskar eller<br>
genom att avkastningen på en pensionsförsäkring minskar. Det synes inte rimligt<br>
att bestämmelsen skall ges en sådan vid tolkning. Däremot är det å andra sidan<br>
endast värderingen av sådana placeringstillgångar för vilka försäkringstagaren<br>
bär placeringsrisken som kan sägas på ett direkt sätt bestämma försäkringstaga-<br>
rens rättigheter. Med hänsyn till skrivningarna i artikeln synes det dock inte<br>
vara avsikten att artikeln skall begränsas enbart till sådana tillgångar. Ett<br>
utrymme bör därför lämnas i lagstiftningen även för andra slag av till-<br>
gångsposter där värderingen av tillgångarna avser försäkringstagarnas rättighe-<br>
ter. I bestämmelsen bör i enlighet med direktivet anges att avvikelser får ske i<br>
fråga om tillgångar vars värdering påverkar eller bestämmer försäkringstagarnas<br>
rättigheter.<br>
  Mer detaljerade regler beträffande vilka tillgångar och avsättningar som kan<br>
komma i fråga i nyss nämnda fall bör införas genom föreskrifter av regeringen<br>
eller Finansinspektionen.<br><br>
16.3  Dotterföretag som skall omfattas av koncernredovisningen<br>
<br>
16.3.1  Behandling av dotterföretag i allmänhet<br><br>
Regeringens förslag: Koncernredovisningen skall som utgångspunkt omfatta<br>
samtliga dotterföretag.<br>
  Ett dotterföretag behöver emellertid inte omfattas av koncernredovisningen, om<br>
företaget har ringa betydelse med hänsyn till kravet på rättvisande bild. Om<br>
detta tillsammans med andra dotterföretag har en mer än ringa betydelse skall<br>
det dock omfattas.<br>
  Ett dotterföretag behöver inte heller omfattas av koncernredovisningen om<br>
  1. betydande och varaktiga hinder i väsentlig grad begränsar moderföretagets<br>
möjligheter att utöva sitt inflytande över dotterföretaget,<br>
  2. nödvändig information för att upprätta koncernredovisningen inte kan<br>
erhållas utan oskälig kostnad eller inom rimlig tid, eller<br>
  3. andelarna i dotterföretaget innehas tillfälligt och uteslutande i avsikt<br>
att säljas vidare.<br>
  Om ett dotterföretag inte omfattas av koncernredovisningen, skall skälen för<br>
detta anges i en not.<br>
<br>
  Kommitténs förslag: Överensstämmer med regeringens förslag (se betänkandet del<br>
I s. 259-261 och 263-266 samt del II s. 381 och 382).<br>
  Remissinstanserna: Flertalet remissinstanser har lämnat kommitténs förslag<br>
utan erinran. Föreningen Auktoriserade Revisorer har dock riktat invändningar<br>
mot förslaget om att vissa dotterföretag skall undantas från kon-<br>
cernredovisningen på den grund att innehavet av andelarna endast är tillfälligt<br>
och har varnat för att den bestämmelsen kan missbrukas. Riksskatteverket har<br>
menat att undantaget beträffande tillfälliga innehav bör begränsas till ett år.<br>
  Bakgrund: Det vanliga är att en koncernredovisning omfattar samtliga de<br>
dotterföretag som ingår i koncernen och att dotterföretagens tillgångar och<br>
förpliktelser därvid räknas in i koncernen enligt de särskilda regler som gäller<br>
om detta. När så sker brukar man säga att dotterföretaget konsolideras. Den<br>
särskilda koncernmässiga redovisningen kan emellertid vara förenad med särskilda<br>
svårigheter som inte står i proportion till den betydelse som dotterföretaget<br>
har eller en konsolidering skulle få. Även om någon konsolidering av ett visst<br>
företag inte sker måste visserligen moderbolagets innehav i företaget beaktas,<br>
så till vida att moderbolaget måste redovisa sina andelar i företagen i form av<br>
tilläggsupplysningar. De särskilda koncernmässiga formerna för redovisning<br>
kommer emellertid i så fall inte till användning utan andelarna värderas enligt<br>
de principer som gäller för värdering av aktier och andelar i årsredovisningen.<br>
  Gällande rätt m.m: Enligt gällande rätt skall som huvudregel samtliga dotter-<br>
företag omfattas av koncernredovisningen. Enligt 11 kap. 13 § fjärde stycket FRL<br>
får dock avsteg från huvudregeln göras om det med hänsyn till koncernens<br>
sammansättning eller andra särskilda skäl är förenat med synnerliga svårigheter<br>
att tillämpa regeln fullt ut. I förarbetena till motsvarande bestämmelse i<br>
aktiebolagslagen nämns som exempel på fall då ett företag kan utelämnas från<br>
koncernredovisningen att det är svårt att få fram meningsfulla uppgifter från<br>
ett utländskt dotterföretag eller att olika värderingsprinciper omöjliggör en<br>
rättvisande redovisning av koncernförhållandet. Enbart den omständigheten att<br>
dotterföretaget är av ringa betydelse för koncernen som helhet eller bedriver en<br>
från koncernen i övrigt skild verksamhet utgör emellertid inte grund för att<br>
utelämna dotterföretaget (se prop. 1975:103 s. 284 och 469). I aktiebolags-<br>
utredningens betänkande som låg till grund för lagstiftningen anfördes dock att<br>
det förhållandet att ett försäkringsbolag ingår i en industrikoncern kan utgöra<br>
skäl för att utelämna försäkringsbolaget i koncernredovisningen (se SOU 1971:15<br>
s. 306).<br>
  Redovisningsrådet har i sin rekommendation RR 01:91, Koncernredovisning,<br>
uttalat att koncernredovisningen inte bör omfatta företag som formellt är<br>
dotterföretag men i vilka aktieinnehavet endast är tillfälligt eller det av<br>
särskilda skäl inte går att utöva någon faktisk kontroll. Rådet har härvid<br>
hänvisat till internationell praxis (se bl.a. IASC:s rekommendation IAS 27,<br>
Consolidated Financial Statements and Accounting for Investments in<br>
Subsidiaries) och intresset av att koncernredovisningen inte skall bli<br>
missvisande. Sådana dotterföretag skall inte heller behandlas som<br>
intresseföretag, dvs. de skall inte konsolideras med kapitalandelsmetoden (jfr<br>
avsnitt 16.7.1).<br>
  Av den praxis till vilken Redovisningsrådet har hänvisat framgår, utöver vad<br>
som har angivits i rådets rekommendation, att ett dotterföretag inte får<br>
utelämnas från koncernredovisningen enbart på den grunden att det bedriver en i<br>
förhållande till övriga koncernföretag olikartad verksamhet.<br>
  Direktivet: Huvudregeln i det sjunde direktivet är - som framgår av artikel 3<br>
- att koncernredovisningen skall omfatta samtliga dotterföretag.<br>
  I artikel 13, som är tvingande för medlemsstaterna, föreskrivs vissa generella<br>
undantag från huvudregeln.<br>
  Ett företag behöver enligt artikel 13.1 inte omfattas av en sammanställd redo-<br>
visning, om företaget endast har ringa betydelse med hänsyn till de syften som<br>
anges i artikel 16.3, dvs. kravet på rättvisande bild.<br>
  Uppfyller flera företag villkoret i punkt 1 skall de enligt artikel 13.2 ändå<br>
omfattas av den sammanställda redovisningen, om de sammanlagt har icke ringa<br>
betydelse med hänsyn till de syften som anges i artikel 16.3.<br>
  Enligt artikel 13.3 behöver ett företag inte omfattas av en sammanställd redo-<br>
visning om<br>
  a) betydande och varaktiga hinder i väsentlig grad<br>
   aa)    begränsar moderföretagets möjligheter att utöva sina rättigheter när<br>
          det gäller företagets ledning eller tillgångar, eller<br>
   bb)    begränsar möjligheterna till enhetlig ledning av företaget, om detta<br>
          står i ett sådant förhållande som avses i artikel 12.1,<br>
  b) den information som behövs för att upprätta en sammanställd redovisning<br>
enligt detta direktiv inte kan erhållas utan oskälig kostnad eller inom rimlig<br>
tid, eller<br>
  c) aktierna eller andelarna i företaget innehas uteslutande i avsikt att säl-<br>
jas vidare.<br>
  I artikel 14 i det sjunde direktivet föreskrivs att ett dotterföretag i en<br>
viss situation inte får omfattas av koncernredovisningen.<br>
  Om ett eller flera av de företag som skulle omfattas av den sammanställda<br>
redovisningen bedriver så olikartad verksamhet att dess medtagande i denna<br>
redovisning skulle vara oförenlig med skyldigheten enligt artikel 16.3, skall<br>
dessa företag enligt artikel 14.1, utan inskränkning i vad som gäller enligt<br>
artikel 33, undantas från den sammanställda redovisningen.<br>
  Enligt artikel 14.2 får punkten 1 inte tillämpas endast av det skälet att de<br>
företag som skall omfattas av den sammanställda redovisningen dels utövar<br>
industriverksamhet, dels handelsverksamhet och dels tillhandahåller tjänster<br>
eller utövar industri- eller handelsverksamhet med olika produkter eller<br>
tillhandahåller olika tjänster.<br>
  Om artikel 14.1 tillämpas, skall detta med upplysning om skälen anges i<br>
noterna (se artikel 14.3).<br>
  Skälen för regeringens förslag: Vad som anförts i avsnitt 16.3 i del 2 är av<br>
betydelse även här. Detta innebär - med beaktande av försäkringsredo-<br>
visningsdirektivets bestämmelser - följande.<br>
  Den nya lagstiftningen bör även i fråga om försäkringsföretag ha som huvud-<br>
regel att koncernredovisningen skall omfatta moderföretagets samtliga<br>
dotterföretag. Med hänsyn till artikel 13 och 14 måste dock vissa undantag göras<br>
från denna huvudregel.<br>
  För det första skall lagstiftningen - med anledning av föreskriften i artikel<br>
13.1 - lämna utrymme för att från koncernredovisningen undanta de dotterföretag<br>
som har en endast ringa betydelse med hänsyn till kravet på rättvisande bild.<br>
Detta undantag framstår också som rimligt med hänsyn till det ganska omfattande<br>
arbete som det innebär att föra in dotterföretaget i koncernredovisningen. I<br>
vissa situationer, t.ex. när dotterföretaget är vilande, finns det uppenbarligen<br>
inte något intresse av att kräva en koncernmässig redovisning.<br>
  Vidare bör det i den svenska lagstiftningen göras de undantag som beskrivs i<br>
artikel 13.3.<br>
  Det första fallet är när det finns betydande och varaktiga hinder för moder-<br>
bolaget att utöva inflytande över dotterföretaget. Det är naturligt att<br>
dotterföretaget i detta fall inte bör omfattas av koncernredovisningen, eftersom<br>
det innebär att koncernredovisningen skulle innehålla värden på tillgångar som<br>
moderföretaget svårligen kan förfoga över.<br>
  Det andra fallet är när det inte är möjligt att i tid eller till rimlig kost-<br>
nad få fram relevanta siffervärden för dotterföretaget. Detta problem kan ibland<br>
uppkomma när dotterföretagen är utländska eller vid konsolidering av koncerner i<br>
flera generationer.<br>
  Det tredje fallet är när moderföretagets innehav endast är tillfälligt, därför<br>
att man har för avsikt att sälja andelarna vidare. Direktivföreskriften är<br>
tvingande och måste tas in i lagstiftningen. Det får sedan bli en sak för redo-<br>
visningspraxis att tolka bestämmelsen närmare. Det kan dock anmärkas att det med<br>
hänsyn till direktivets lydelse knappast torde kunna komma i fråga att med stöd<br>
av undantagsregeln undanta dotterföretag som tidigare har omfattats av en<br>
koncernredovisning.<br>
  I de nu nämnda fallen finns det i och för sig inget hinder för bolagen att<br>
låta koncernredovisningen omfatta de aktuella dotterföretagen. I artikel 14<br>
finns däremot ett direkt förbud mot att i ett visst fall låta ett dotterföretag<br>
omfattas av koncernredovisningen. Föreskriften, som saknar motsvarighet i<br>
gällande rätt, innebär att konsolidering inte får omfatta dotterföretag som<br>
bedriver från koncernen i övrigt så olikartad verksamhet att en konsolidering<br>
enligt förvärvsmetoden skulle komma i strid med kravet på rättvisande bild.<br>
Kommittén har ansett att denna tvingande föreskrift bör införlivas genom en<br>
bestämmelse om att konsolidering i dessa fall inte skall ske med den normala<br>
metoden, förvärvsmetoden, utan med kapitalandelsmetoden. Regeringen delar denna<br>
bedömning. Frågan kommer att beröras närmare i avsnitt 16.6.3.<br><br>
16.3.2  Behandling av dotterföretag som är livförsäkringsföretag<br><br>
Regeringens förslag: Några särbestämmelser som skall gälla för svenska<br>
livförsäkringsföretag som är underkastade ett utdelningsförbud tas inte in i<br>
ÅRFL.<br>
  Nuvarande bestämmelser om att en uppdelning måste ske i koncern-<br>
resultaträkningen på en skadebolagsgrupp och en livbolagsgrupp överförs inte<br>
till ÅRFL.<br>
  Någon ändring görs inte av de utdelningsbestämmelser i FRL som innebär att<br>
utdelningskapaciteten hos ett moderföretag i en koncern skall avgöras endast med<br>
hänsyn till resultatet i skadebolagsgrupp.<br><br>
  Kommitténs förslag: Överensstämmer med regeringens förslag (se betänkandet del<br>
II s. 381 och 382).<br>
  Remissinstanserna: Remissinstanserna har överlag lämnat förslaget utan<br>
erinran. Föreningen Auktoriserade Revisorer har ansett att det klart bör framgå<br>
av lagstiftningen huruvida livförsäkringsföretag skall konsolideras så länge<br>
vinstutdelningsförbudet kvarstår.<br>
  Gällande rätt: Vid upprättandet av koncernresultaträkningen skall enligt<br>
11 kap. 13 § andra stycket FRL en uppdelning i förekommande fall göras mellan å<br>
ena sidan i koncernen ingående svenska livförsäkringsbolag (livbolagsgruppen)<br>
och å andra sidan i koncernen ingående övriga företag (skadebolagsgruppen).<br>
Bolag som driver rörelse enligt lagen (1989:1079) om livförsäkringar med<br>
anknytning till värdepappersfonder, s.k. fondförsäkringsbolag, får dock<br>
redovisas i skadebolagsgruppen.<br>
  Bestämmelsen motiveras i gällande rätt av att en sammanläggning av resul-<br>
taträkningarna skulle bli vilseledande eftersom endast aktieägarna i ett<br>
skadeförsäkringsföretag kan få del av vinsten och att därför borde inte något<br>
sammandrag till en fullständig koncernredovisning ske (jfr prop. 181/82:180 s.<br>
259 f).<br>
  Direktivet: Direktiven innehåller allmänna bestämmelser om när ett dotter-<br>
företag inte behöver omfattas av en koncernredovisning (se avsnitt 16.3.1). Det<br>
finns inte några särskilda föreskrifter i försäkringsredovisningsdirektivet som<br>
specifikt tar sikte på hur dotterföretag där ett utdelningsförbud råder enligt<br>
nationell lag, skall behandlas i koncernredovisningen.<br>
  Skälen för regeringens förslag: I ett livförsäkringsbolag, där ett vinstut-<br>
delningsförbud råder och särskilda regler gäller för att säkerställa att even-<br>
tuella överskott kommer försäkringstagarna till godo, finns det bärande skäl för<br>
ståndpunkten att en konsolidering inte ger en ur redovisningsmässig synvinkel<br>
rättvisande bild av den samlade koncernens ställning och resultat. I sådana fall<br>
saknas nämligen förutsättningar för ägarföretaget att förfoga över<br>
dotterföretagets tillgångar och uppkomna vinster. Vad som nu sagts gäller enligt<br>
regeringen typiskt sett i sådana situationer där ett svenskt<br>
skadeförsäkringsföretag har ett svenskt traditionellt livförsäkringsföretag som<br>
dotterföretag.<br>
  Effekterna av en sådan konsolidering och ett tillgodoseende av de vid FRL:s<br>
tillkomst anförda utdelningsaspekterna skulle möjligen även fortsättningsvis<br>
kunna hanteras inom ramen för en uppdelning av koncernresultaträkningen i en<br>
skadebolagsgrupp (inkluderande fondförsäkringsbolag och andra försäkringsföretag<br>
där utdelning är tillåten) och en livbolagsgrupp (inkluderande livförsäkrings-<br>
företag där utdelning inte är möjlig). Den nya uppställningsform som direktivet<br>
medför synes dock mindre väl förenlig med de nuvarande svenska bestämmelserna om<br>
en uppdelning i grupper. Det framstår i vart fall såsom mindre lämpligt att<br>
hålla fast vid ett krav på fullständig konsolidering av livförsäkringsföretag<br>
kombinerat med de svenska särreglerna i den nya redovisningslagstiftningen. Det<br>
är också svårt att se att de koncernregler som i dag finns i FRL inte skulle<br>
kunna tillämpas på ett godtagbart sätt, även om man redovisningsmässigt<br>
underlåter att ställa krav på en konsolidering. Behovet av en insyn - som vid<br>
FRL:s tillkomst åberopades som främsta skäl för ett krav på konsolidering -<br>
torde dessutom i flera avseenden kunna främjas genom kompletterande upplysningar<br>
utöver de som ÅRFL kräver t.ex. genom särskilda uppgifter om koncernföretag och<br>
om interntransaktioner. Förslaget till ÅRFL innehåller dessutom ett flertal<br>
bestämmelser som är särskilt avsedda att möjliggöra insyn i koncerner, t.ex.<br>
information om innehav i dotterföretag. Det finns ändå en liten risk för att de<br>
informationskrav som nuvarande lagförslag upptar inte helt tillgodoser de krav<br>
på erforderlig insyn som externa intressenter kan ha anledning att ställa. Detta<br>
måste också tillgodoses.<br>
  Regeringen har efter en sammanvägd bedömning stannat för att inte nu föreslå<br>
några bestämmelser i ÅRFL som bygger på att en konsolidering av svenska<br>
livförsäkringsbolag som är underkastade ett vinstutdelningsförbud skall ske. På<br>
grund därav bör inte heller de nuvarande bestämmelserna om en uppdelning av<br>
koncernresultaträkningen i en livbolagsgrupp respektive skadebolagsgrupp<br>
överföras till ÅRFL. Frågan om en konsolidering av livförsäkringsbolag i<br>
koncernsammanhang bör i stället avgöras med hänsyn till de allmänna bestämmelser<br>
som i detta sammanhang föreslås gälla (se avsnitt 16.3.1).<br>
  Regeringen delar i detta avseende kommitténs bedömning att svenska tra-<br>
ditionella livförsäkringsföretag, med det vinstutdelningsförbud och de skydds-<br>
regler som i dag råder, kan anses utgöra sådana företag där ett betydande och<br>
varaktigt hinder i väsentlig grad begränsar ett ägarföretags inflytande. Med<br>
anledning därav skall inte någon full konsolidering med förvärvsmetoden och inte<br>
ens en partiell konsolidering med användning av kapitalandelsmetoden ske. Även<br>
om lagstiftningen i sig inte förbjuder en konsolidering vid angivna slag av<br>
hinder måste enligt regeringens mening utgångspunkten ändå vara att en<br>
konsolidering i koncernredovisningen inte skall ske. Det kan emellertid finnas<br>
situationer när en konsolidering av traditionella livförsäkringsföretag möjligen<br>
skulle kunna vara befogad, t.ex. i en grupp med enbart samverkande livförsäk-<br>
ringsföretag. Det finns också fall där en konsolidering av olika livförsäkrings-<br>
företag bör vara påbjuden, t.ex. om ett svenskt skadeförsäkringsföretag äger ett<br>
utländskt livförsäkringsföretag där en vinstutdelning är möjlig. Av bl.a. dessa<br>
skäl bör inte några specifika bestämmelser tas in i lagen om hur svenska<br>
livförsäkringsföretag skall behandlas, vilket Föreningen Auktoriserade Revisorer<br>
förespråkat. Det bör i stället ankomma på den praktiska tillämpningen och till<br>
lagen kompletterande normgivning att närmare precisera dessa frågor. Genom en<br>
sådan normgivning bör det även vara möjligt att reglera vilka upplysningar som<br>
bör lämnas för att ge en erforderlig insyn i koncernstrukturer där ett<br>
skadeförsäkringsföretag är moderföretag till ett svenskt livförsäkringsföretag<br>
och en konsolidering underlåts. På så sätt bör kravet på insyn i<br>
koncernförhållandena kunna förenas med den grundläggande principen att<br>
koncernbalansräkning och koncernresultaträkningen skall ge en rättvisande bild<br>
av verksamheten. Enligt regeringen ger de normgivningsbemyndiganden som finns i<br>
ÅRFL ett tillräckligt stöd för meddelande av föreskrifter med detta syfte. Det<br>
finns dessutom möjligheter för regeringen att, beroende på utvecklingen i<br>
praxis, återkomma till frågorna.<br>
  Enligt 12 kap. 2 § andra stycket FRL får vinstutdelningen i moderföretag inte<br>
överstiga vad som redovisas som moderföretagets respektive koncernens skade-<br>
bolagsgrupps nettovinst för året. Det är enligt regeringen inte nödvändigt att<br>
till följd av de koncernredovisningsbestämmelserna upphäva reglerna. Med hänsyn<br>
till att inte några bestämmelser om ett direkt konsolideringsförbud föreslås i<br>
detta sammanhang, bör bestämmelsen i vart fall tills vidare vara kvar i<br>
oförändrad form.<br><br>
16.4  Eliminering av transaktioner mellan koncernföretag<br><br>
Regeringens förslag: Alla transaktioner mellan koncernföretagen skall<br>
elimineras. Det innebär dels att internvinster samt fordringar och skulder<br>
mellan koncernföretag skall avräknas i koncernbalansräkningen och dels att det<br>
skall göras avdrag för förändringar i internvinster samt för intäkter och<br>
kostnader som är hänförliga till transaktioner mellan koncernföretag i<br>
koncernresultaträkningen. Med internvinst skall härvid förstås antingen hela den<br>
vinst som har uppkommit vid en transaktion mellan företagen eller den på moder-<br>
bolaget belöpande andelen av vinsten.<br><br>
  Kommitténs förslag: Överensstämmer i väsentliga delar med regeringens förslag<br>
(se betänkandet del I s. 312, 313, 417 och 418 samt del II s. 382). I kommitténs<br>
förslag avses dock med internvinst enbart den på moderföretaget belöpande<br>
andelen i den vinst som uppkommer vid transaktion inom koncernen. Kommittén har<br>
vidare föreslagit att internvinster mellan skadeförsäkringsföretag och<br>
livförsäkringsföretag inte behöver elimineras.<br>
  Remissinstanserna: Flertalet remissinstanser har inte haft några erinringar<br>
mot kommitténs förslag. Några remissinstanser, bl.a. Föreningen Auktoriserade<br>
Revisorer, har dock förespråkat att hela internvinsten elimineras. Föreningen<br>
har även när det gäller förslaget att underlåta eliminering av internvinster<br>
mellan skadeförsäkringsföretag och livförsäkringsföretag, pekat på att<br>
direktivet ställer vissa krav för att en eliminering skall få underlåtas, bl.a.<br>
att det tillskapats rättigheter för försäkringstagarna, samt påpekat att en<br>
försäljning av tillgångar från ett skadeförsäkringsbolag till ett<br>
livförsäkringsbolag knappast ger försäkringstagarna i livförsäkringsbolaget<br>
några rättigheter.<br>
  Bakgrund: En koncernredovisning kan, som ovan har anmärkts, betecknas som ett<br>
sammandrag av moderföretagets och dotterföretagens årsredovisningar. Eftersom<br>
koncernredovisningen skall ge en bild av koncernens ställning och resultat som<br>
en helhet måste dock alla interna mellanhavanden mellan koncernföretagen räknas<br>
bort, dvs. vad som i detta sammanhang normalt kallas "elimineras".<br>
  Gällande rätt: Regler om eliminering av interna transaktioner mellan koncern-<br>
företag finns i 11 kap. 13 § tredje stycket FRL. Där sägs att koncern-<br>
resultaträkningen skall utvisa koncernens årsresultat efter avdrag för redovisad<br>
vinstutdelning inom koncernen och avdrag eller tillägg för ökning eller<br>
minskning av internvinst under räkenskapsåret. Koncernbalansräkningen skall<br>
utvisa beloppet av fritt eget kapital eller ansamlad förlust i koncernen efter<br>
avdrag för internvinster.<br>
  Enligt samma lagrum avses med internvinst på moderbolaget belöpande del av<br>
vinst vid överlåtelse av tillgång inom koncernen, i den mån inte överlåtelse av<br>
tillgången därefter skett till köpare utanför koncernen eller förbrukning av<br>
tillgången har ägt rum hos det företag inom koncernen som förvärvat tillgången.<br>
  Direktivet: Direktivets bestämmelser om eliminering finns i artikel 26 i det<br>
sjunde direktivet.<br>
  I den sammanställda redovisningen skall enligt artikel 26.1 för de företag som<br>
omfattas av denna anges tillgångar, skulder, ekonomisk ställning och resultat,<br>
som om dessa företag utgjorde ett enda företag. Därvid skall särskilt följande<br>
iakttas:<br>
  a) Fordringar och skulder mellan företag som omfattas av den sammanställda<br>
redovisningen skall elimineras.<br>
  b) Intäkter och kostnader som hänför sig till transaktioner mellan företag som<br>
omfattas av den sammanställda redovisningen skall elimineras.<br>
  c) Vinster och förluster som hänför sig till transaktioner mellan företag som<br>
omfattas av den sammanställda redovisningen och som ingår i de bokförda<br>
tillgångsvärdena skall elimineras. I avvaktan på en senare samordning får en<br>
medlemsstat dock tillåta att de ovan angivna elimineringarna genomförs i<br>
förhållande till den procentsats som moderföretaget innehar av kapitalet i vart<br>
och ett av de dotterföretag som omfattas av den sammanställda redovisningen.<br>
  Enligt artikel 26.2 får en medlemsstat tillåta avvikelse från bestämmelserna i<br>
punkt 1 c om en transaktion har ägt rum på normala marknadsvillkor och en<br>
eliminering av vinsten eller förlusten skulle föra med sig oskäliga kostnader.<br>
Varje sådan avvikelse skall anmärkas i en not, vilken även skall upplysa om den<br>
inverkan som avvikelsen har på tillgångar, skulder, ekonomisk ställning och<br>
resultat i de företag, betraktade som en helhet, som omfattas av den<br>
sammanställda redovisningen, under förutsättning att denna inverkan är<br>
betydande.<br>
  Enligt artikel 26.3 skall avvikelser från punkt 1 a, b och c tillåtas, om de<br>
belopp som det är fråga om är av ringa betydelse med hänsyn till det i artikel<br>
16.3 angivna syftet.<br>
  Enligt artikel 66.4 i försäkringsredovisningsdirektivet får medlemsstaterna<br>
medge undantag från artikel 26.1 c om en affär är avslutad enligt sedvanliga<br>
villkor i branschen och har skapat rättigheter för försäkringstagarna. Sådana<br>
avsteg skall anges om de har väsentlig betydelse för tillgångar, skulder,<br>
ekonomiskt läge och resultat för samtliga företag som ingår i den sammanställda<br>
redovisningen skall denna omständighet uppges i en not.<br>
  Skälen för regeringens förslag: De skäl som anförts i avsnitt 16.4 i del 2 är<br>
av betydelse även här. Detta innebär följande.<br>
  Bestämmelser om eliminering av interna mellanhavanden inom koncerner är i allt<br>
väsentligt tvingande och måste därför införas i svensk rätt.<br>
  Föreskrifterna om eliminering av fordringar och skulder respektive intäkter<br>
och kostnader motsvarar i sak vad som i dag torde utgöra god redovisningssed.<br>
Regeringen föreslår att med direktivet överensstämmande bestämmelser införs i<br>
den nya lagstiftning som skall gälla för försäkringsföretag.<br>
  Tanken bakom direktivets föreskrift om eliminering av interna vinster och<br>
förluster är att från koncernredovisningen rensa bort vinster och förluster som<br>
har uppkommit när koncernen har "handlat med sig själv". Direktivet ger härvid<br>
valfrihet för medlemsstaterna att föreskriva eliminering av hela vinsten eller<br>
förlusten eller att föreskriva att enbart den del av vinsten eller förlusten som<br>
svarar mot moderföretagets andel skall elimineras. Det senare alternativet<br>
överensstämmer med gällande rätt.<br>
  Enligt regeringens uppfattning talar dock övervägande skäl för att redan nu ge<br>
utrymme för eliminering av hela internvinsten. Detta skulle överensstämma med<br>
den ordning som gäller i t.ex. USA, Storbritannien, Tyskland, Nederländerna och<br>
Danmark. Det skulle också stå i överensstämmelse med International Accounting<br>
Standard Committee''''s regler. En fullständig eliminering är dessutom mer<br>
lätthanterlig, eftersom man slipper beräkna minoritetens andel, och den innebär<br>
därför en förenkling för företagen. Mot denna bakgrund föreslår regeringen att<br>
internt genererade vinster och förluster skall få elimineras i sin helhet.<br>
  Med hänsyn till att man i svensk lag och praxis hittills har tillämpat<br>
partiell eliminering av internvinster och då sådan partiell eliminering i vissa<br>
situationer kan vara att föredra finner regeringen att även denna elimi-<br>
neringsmetod bör tillåtas. I noterna bör lämnas upplysningar om vilken<br>
elimineringsmetod som tillämpats.<br>
  Den möjlighet som det sjunde direktivet ger att tillåta avvikelser från<br>
bestämmelserna om eliminering av internvinster enbart på den grunden att<br>
transaktionen har ägt rum på marknadsmässiga villkor saknar motsvarighet i<br>
gällande rätt. Det har inte framkommit några skäl att utnyttja den möjligheten.<br>
Däremot bör det - i enlighet med direktivets tvingande föreskrift - i lagen tas<br>
in en bestämmelse om att eliminering får underlåtas då beloppet i fråga är av<br>
ringa betydelse med hänsyn till kravet på rättvisande bild.<br>
  När det gäller internvinster mellan skadeförsäkringsbolag och livförsäkrings-<br>
bolag tillåts i dag att internvinster inte elimineras. Sådana vinster skall i<br>
stället anges i en not. I kommitténs lagförslag har upptagits en motsvarande be-<br>
stämmelse. I detta avseende hänvisades till artikel 66.4 i försäk-<br>
ringsredovisningsdirektivet samt nuvarande bestämmelser av motsvarande innehåll<br>
i FFFS 1991:20.<br>
  Föreningen Auktoriserade Revisorer har ifrågasatt om den av kommittén före-<br>
slagna bestämmelsen är förenlig med artikel 66.4, som ställer vissa krav för att<br>
en eliminering skall få underlåtas.<br>
  Regeringen delar Föreningens uppfattning. Det är dessutom mindre befogat att<br>
behålla nuvarande särregler avseende eliminering av internvinster mellan liv-<br>
och skadeförsäkringsföretag, när lagstiftningen inte bygger på att<br>
livförsäkringsföretag med ett utdelningsförbud skall konsolideras (se avsnitt<br>
16.3.2). Även om en sådan bestämmelse skulle kunna tillämpas gentemot utländska<br>
livförsäkringsföretag, som saknar vinstutdelningsförbud, har det inte nu<br>
framkommit sådana särskilda skäl som gör det angeläget att införa en sådan<br>
möjlighet. Regeringen är därför inte beredd att föreslå att någon sådan<br>
särbestämmelse som artikel 66.4 medger skall införas i ÅRFL.<br><br>
16.5  Konsolideringsmetodernas reglering<br><br>
Regeringens förslag: Metoderna för konsolidering av dotterföretag och<br>
intresseföretag lagregleras.<br><br>
  Kommitténs förslag: Överensstämmer med regeringens förslag. Kommittén har dock<br>
inte föreslagit någon lagreglering av poolningsmetoden (se betänkandet del I s.<br>
261-266 samt del II s. 381 och 382).<br>
  Remissinstanserna: Flertalet remissinstanser har inte haft några erinringar<br>
mot förslaget. Sveriges Industriförbund har dock menat att reglerna borde ha<br>
fått en mer allmän utformning och har beklagat den detaljreglering som förslaget<br>
ansetts innebära. Även Redovisningsrådet har menat att en mindre detaljerad<br>
beskrivning av metoderna borde kunna övervägas.<br>
  Bakgrund: I praxis har utvecklats ett antal olika metoder för hur man skall<br>
räkna in dotterföretagens värden i koncernredovisningen. Dessa brukar kallas<br>
konsolideringsmetoder. Det har också utvecklats särskilda metoder för hur<br>
andelar i andra företag, främst intresseföretag, skall redovisas i<br>
koncernredovisningen. Även dessa metoder kan något förenklat beskrivas som<br>
konsolideringsmetoder. Sådana metoder har numera i många länder lagts till grund<br>
för lagstiftning.<br>
  Gällande rätt m.m: Av 11 kap. 13 § FRL framgår att koncernresultaträkningen<br>
och koncernbalansräkningen var för sig skall utgöra ett sammandrag av<br>
moderbolagets och dotterföretagens resultaträkningar och balansräkningar och att<br>
sammandraget skall upprättas enligt god redovisningssed. Lagtexten anger dock<br>
inte vilken eller vilka konsolideringsmetoder som kan användas, men fordrar att<br>
det lämnas upplysning om vilken metod och vilka värderingsprinciper som har<br>
använts.<br>
  I Redovisningsrådets rekommendation RR 01:91, Koncernredovisning, beskrivs ett<br>
antal metoder, dels hur de tekniskt skall användas, dels i vilka situationer de<br>
skall utnyttjas. FAR:s utkast till rekommendation angående redovisning av<br>
andelar i intresseföretag innehåller vissa anvisningar och beskrivningar<br>
beträffande vissa av metoderna.<br>
  Direktivet: Det sjunde direktivet behandlar några konsolideringsmetoder som<br>
får eller skall införlivas med de nationella lagstiftningarna.<br>
  Enligt artikel 19 skall, som huvudregel, aktier och andelar i dotterföretag<br>
konsolideras med tillämpning av den s.k. förvärvsmetoden. I artikel 20 anges<br>
dock att medlemsstaterna får tillåta eller fordra att den s.k. poolningsmetoden<br>
används om vissa närmare angivna förutsättningar är uppfyllda. Härutöver<br>
beskriver direktivet två metoder som kan beskrivas som ett slags partiell<br>
konsolidering. För intresseföretag föreskrivs i artikel 33 att kapitalandels-<br>
metoden skall användas. Enligt artikel 32 får medlemsstaterna tillåta att s.k.<br>
samriskföretag som ofta har karaktär av intresseföretag, redovisas enligt<br>
klyvningsmetoden.<br>
  Av artikel 65 i försäkringsredovisningsdirektivet följer att artiklarna om<br>
konsolideringsmetoder i det sjunde direktivet, gäller även för försäkringsfö-<br>
retag.<br>
  Skälen för regeringens förslag: Vad som anförts i avsnitt 16.4 i del 2 är av<br>
betydelse även här. Detta innebär följande.<br>
  Bestämmelser om konsolideringsmetoder bör tas in i lagen.<br>
  Direktivens uppräkning av tillåtna konsolideringsmetoder får anses uttömmande.<br>
Något utrymme för att använda andra konsolideringsmetoder kommer därför inte att<br>
finnas.<br>
  Att i lagtexten ge en fullständig beskrivning av metoderna och deras an-<br>
vändning i olika situationer synes knappast möjligt eller lämpligt. Lagen bör i<br>
stället utformas så att den ger möjlighet att i enskilda situationer ta sådana<br>
särskilda hänsyn som en god redovisning och intresset av en rättvisande<br>
redovisning påkallar. Det är emellertid samtidigt klart att bestämmelsernas<br>
struktur inte får göras alltför allmän, eftersom detta kan komma att gå ut över<br>
jämförbarheten mellan olika redovisningar. Det är också oundvikligt att<br>
anpassningen till direktivet fordrar att metoderna i vart fall ges den grad av<br>
detaljering att de motsvarar vad direktivet fordrar.<br><br>
16.6  Konsolidering av dotterföretag<br>
<br>
16.6.1  Förvärvsmetoden<br><br>
Regeringens förslag: Konsolidering skall som huvudregel ske enligt den s.k.<br>
förvärvsmetoden.<br>
 Därvid skall koncernens anskaffningsvärde för moderföretagets andelar i ett<br>
dotterföretags eget kapital elimineras genom att värdet av andelarna räknas av<br>
mot den andel av dotterföretagets eget kapital som är hänförligt till andelarna.<br>
 Om det vid denna beräkning framkommer ett skillnadsbelopp, skall detta först<br>
fördelas på de tillgångar, avsättningar och skulder, vars bokförda värde avviker<br>
från det verkliga. Det belopp som därefter kvarstår skall behandlas som goodwill<br>
alternativt negativ goodwill.<br>
<br>
  Kommitténs förslag: Överensstämmer i väsentliga delar med regeringens förslag<br>
(se betänkandet del I s. 261 och s. 263-266 samt del II s. 361)<br>
  Remissinstanserna: Flertalet remissinstanser har inte haft några erinringar<br>
mot kommitténs förslag. Flera remissinstanser, bl.a. Bokföringsnämnden, har dock<br>
erinrat om att vissa delar i förslaget skiljer sig från en modern tillämpning av<br>
förvärvsmetoden. Föreningen Auktoriserade Revisorer m.fl. remissinstanser har<br>
menat att metoden bör anpassas till Redovisningsrådets rekommendation på<br>
området.<br>
  Bakgrund: Den vanligast förekommande metoden för konsolidering av dotter-<br>
företag är den s.k. förvärvsmetoden. Metoden kan sägas innebära att<br>
moderföretagets förvärv av dotterföretaget ses som en transaktion genom vilken<br>
koncernen förvärvar dotterföretagets tillgångar och övertar dess skulder.<br>
Dotterföretagets tillgångar och skulder tas därför in i den gemensamma<br>
balansräkningen. Samtidigt räknas de i moderföretaget bokförda värdena av<br>
aktierna eller andelarna i dotterföretaget av mot dotterföretagets eget kapital.<br>
Att vid denna avräkning enbart lägga de värden som finns bokförda i<br>
dotterföretaget till grund för redovisningen skulle emellertid kunna ge ett<br>
oriktigt resultat, eftersom tillgångarna och skulderna från koncernens synpunkt<br>
kan ha andra värden än dem som kommer till uttryck i dotterföretagets<br>
balansräkning. Sådana skillnader måste beaktas, om förvärvets konsekvenser för<br>
koncernen skall kunna beräknas på ett rättvisande sätt.Vid användandet av<br>
förvärvsmetoden försöker man därför vanligen beräkna det koncernmässiga<br>
anskaffningsvärdet av tillgångarna och skulderna.<br>
  Efter avräkningen justeras de bokförda värdena av tillgångar och skulder.<br>
Återstående skillnad mellan det bokförda värdet av aktierna och andelarna och<br>
dotterföretagets eget kapital behandlas i koncernredovisningen som<br>
koncerngoodwill eller negativ koncerngoodwill.<br>
  Gällande rätt m.m: Förvärvsmetoden finns inte reglerad i lag.<br>
  I Sverige har emellertid en enhetlig praxis utvecklats på grundval av Redo-<br>
visningsrådets rekommendation RR 01:91, Koncernredovisning, punkterna 10-35.<br>
Huvuddragen i metoden kan beskrivas på följande sätt.<br>
  I anslutning till förvärvet av aktierna eller andelarna företas en förvärvs-<br>
analys. Vid förvärvsanalysen fastställs dels anskaffningsvärdet för aktierna,<br>
dels marknadsvärdet vid förvärvstidpunkten för de tillgångar som har förvärvats<br>
och de skulder som har övertagits från dotterföretaget (det koncernmässiga<br>
anskaffningsvärdet).<br>
  Skillnaden mellan anskaffningsvärdet för dotterföretagsaktierna och marknads-<br>
värdet på förvärvade tillgångar och övertagna skulder behandlas som<br>
koncernmässig goodwill. Denna goodwill tas upp som en tillgång i koncern-<br>
balansräkningen och skrivs av över beräknad ekonomisk livslängd. Om<br>
skillnadsbeloppet är negativt (negativ goodwill), skrivs icke-monetära<br>
anläggningstillgångar ned proportionellt med skillnadsbeloppet. Alternativt kan<br>
skillnadsbeloppet redovisas som långfristig skuld som upplöses enligt en vid<br>
förvärvet fastlagd plan som återspeglar förväntningarna vid förvärvstidpunkten.<br>
Negativ goodwill, som kvarstår efter det att icke-monetära anläggningstillgångar<br>
har skrivits ned till noll, upplöses på samma sätt.<br>
  Direktivet: Förvärvsmetoden behandlas i artikel 19 i det sjunde direktivet.<br>
  Enligt artikel 19.1 skall det bokförda värdet av aktier eller andelar i före-<br>
tag som omfattas av den sammanställda redovisningen elimineras genom att<br>
avräknas mot den andel av dessa företags egna kapital som aktierna eller<br>
andelarna representerar. Elimineringarna skall ske enligt följande.<br>
  a) Elimineringen skall utföras på grundval av de bokförda värdena vid den<br>
tidpunkt då företaget första gången tas med i den sammanställda redovisningen.<br>
De differenser som uppkommer vid elimineringen skall i möjligaste mån öka eller<br>
minska värdet av sådana poster i den sammanställda balansräkningen vilkas<br>
verkliga värden överstiger eller understiger posternas bokförda värde.<br>
  b) En medlemsstat får tillåta eller fordra att elimineringen på grundval av<br>
värden hos identifierbara poster på aktiv- och passivsidan skall hänföra sig<br>
till värdena vid tidpunkten för förvärvet av aktierna eller andelarna eller, då<br>
fråga är om successiva förvärv, den tidpunkt då företaget blev dotterföretag.<br>
  c) Återstående differens med anledning av tillämpningen av a eller b skall<br>
redovisas i den sammanställda balansräkningen under en särskild post med lämplig<br>
beteckning. Denna post, vilka metoder som har använts samt väsentliga ändringar<br>
i förhållande till det föregående räkenskapsåret skall förklaras i noterna. Om<br>
en medlemsstat tillåter att positiva och negativa differenser avräknas mot<br>
varandra, skall en uppdelning av dessa differenser göras i noterna.<br>
  Enligt artikel 19.2 skall punkt 1 dock inte tillämpas på sådana aktier eller<br>
andelar i moderföretaget som ägs av detta eller av något annat företag som<br>
omfattas av den sammanställda redovisningen. I den sammanställda redovisningen<br>
skall sådana aktier eller andelar behandlas som egna aktier eller andelar enligt<br>
det fjärde direktivet.<br>
  Enligt artikel 30.1 skall en i artikel 19.1 c angiven särskild post som mot-<br>
svarar en positiv skillnad vid sammanställningen behandlas enligt föreskrifterna<br>
i det fjärde direktivet om posten "Goodwill".<br>
  Enligt artikel 30.2 får en medlemsstat tillåta att en positiv skillnad vid<br>
sammanställningen omedelbart och på ett tydligt sätt dras ifrån reserverna.<br>
  Enligt artikel 31.1 får ett belopp som redovisas som en särskild post enligt<br>
artikel 19.1 c och som motsvarar en negativ skillnad vid sammanställningen föras<br>
över till den sammanställda resultaträkningen endast<br>
  a) om differensen motsvarar en vid förvärvstidpunkten förväntad ogynnsam<br>
resultatutveckling i företaget eller förväntade kostnader i detta, i den mån<br>
förväntningarna förverkligas, eller<br>
  b) i den mån differensen motsvarar en realiserad vinst.<br>
  De ovan behandlade artiklarna i det sjunde direktivet är tillämpliga även en-<br>
ligt försäkringsredovisningsdirektivet (se artikel 65).<br>
  Skälen för regeringens förslag: De skäl som anförts i avsnitt 16.6.1 i del 2<br>
är av betydelse även här. Detta innebär följande.<br>
   I den nya lagstiftningen måste införas bestämmelser om förvärvsmetoden och<br>
dess användande. Lagstiftningen bör utformas så att metoden liksom i direktivet<br>
utgör den huvudsakliga formen för konsolidering av dotterföretag.<br>
  Såsom tidigare har framhållits anser regeringen att den beskrivning av för-<br>
värvsmetoden som tas in i lagtexten i stor utsträckning bör överensstämma med de<br>
formuleringar som direktivet använder. Det kan inte komma i fråga att avvika<br>
från direktivets regler. Inom dessa ramar bör det dock göras vissa anpassningar<br>
till den praxis som sedan några år finns i Sverige, dvs. den som kommer till<br>
uttryck i Redovisningsrådets rekommendation RR 01:91, Koncernredovisning.<br>
  Lagtexten bör därför innehålla endast en beskrivning av metodens huvudmoment.<br>
Det bör sålunda föreskrivas att koncernens anskaffningsvärde för moderbolagets<br>
andelar i ett dotterföretags eget kapital skall elimineras genom att det<br>
bokförda värdet av andelarna räknas av mot den andel av dotterföretagets eget<br>
kapital som är hänförlig till andelarna. I enlighet med svensk<br>
redovisningspraxis bör denna avräkning ske på grundval av förhållandena vid<br>
förvärvstidpunkten.<br>
  Av direktivet följer att det skillnadsbelopp som framkommer vid avräkningen så<br>
långt möjligt skall användas för att öka eller minska värdet av sådana poster<br>
vars verkliga värde över- eller understiger deras bokförda värde. Detta bör<br>
avspeglas i lagstiftningen. Med "verkligt värde" torde här få förstås vad som i<br>
svensk praxis brukar benämnas koncernmässigt anskaffningsvärde. För att få fram<br>
de koncernmässiga anskaffningsvärdena och därmed kunna fastställa tillgångarnas,<br>
avsättningarnas och skuldernas övervärden torde man - såsom föreskrivs i<br>
redovisningsrådets rekommendation - vara tvungen att göra en förvärvsanalys. Det<br>
är en fördel om detta väsentliga moment i förvärvsmetodens användning kommer<br>
till uttryck i lagen. I lagstiftningen bör därför tas in ett krav på upprättande<br>
av förvärvsanalys. Med ledning av förvärvsanalysen bör posternas värde sedan<br>
justeras.<br>
  Sedan den nu nämnda värdejusteringen har gjorts skall enligt artikel 19.1 c<br>
återstående skillnadsbelopp tas upp under en särskild post. För att få fram<br>
detta belopp - som även kan vara negativt (jfr artikel 31) - bör summan av de<br>
justeringar som gjorts med hänsyn till föreliggande under- och övervärden<br>
avräknas från det skillnadsbelopp som tidigare har konstaterats. I lagen måste<br>
också tas in bestämmelser om behandlingen av den del av skillnadsbeloppet som<br>
inte har kunnat fördelas på övriga poster i balansräkningen.<br>
  Om återstående skillnadsbelopp är ett positivt belopp skall det enligt artikel<br>
30.1 behandlas som goodwill. För sådan goodwill skall gälla de regler för<br>
aktivering och avskrivning av immateriella anläggningstillgångar som gäller i<br>
ett enskilt företag. Detta följer av artikel 30.1 och lagen bör ge uttryck för<br>
detta. Enligt artikel 30.2 får medlemsstaterna tillåta att koncerngoodwill i<br>
stället skrivs av omedelbart mot eget kapital. Denna möjlighet har utnyttjats av<br>
nästan samtliga medlemsländer. Utvecklingen går emellertid mot att inte tillåta<br>
sådan direktavskrivning. Bl.a. mot den bakgrunden anser regeringen att<br>
direktavskrivning av goodwill mot eget kapital inte bör tillåtas.<br>
  Det återstående skillnadsbeloppet kan också vara negativt. Sådan s.k. negativ<br>
koncerngoodwill kan uppkomma exempelvis därför att köparen har förväntat sig en<br>
negativ resultatutveckling i dotterföretaget eller på grund av att tillgångarna<br>
i dotterföretaget har undervärderats eller skulderna övervärderats. Enligt<br>
artikel 31 får negativ koncerngoodwill inte intäktsföras förrän den ogynnsamma<br>
resultatutvecklingen eller de förväntade kostnaderna har uppkommit.<br>
Intäktsföring får enligt direktivet även ske om den negativa goodwillen<br>
motsvarar en realiserad vinst. Det torde endast i undantagsfall inträffa att en<br>
negativ goodwill motsvarar en realiserad intäkt. Som regel torde i stället en<br>
sådan goodwill ha sin förklaring i att anskaffningsvärdet för aktierna eller<br>
andelarna i dotterföretaget har påverkats av förväntade förluster eller en<br>
förväntad ogynnsam resultatutveckling i dotterföretaget under en begränsad tid.<br>
Kommittén har mot denna bakgrund menat att negativ goodwill bör sättas av till<br>
en reserv som sedan upplöses i takt med att den ogynnsamma utvecklingen förverk-<br>
ligas eller de förväntade förlusterna eller kostnaderna uppkommer. Kommittén har<br>
inte ansett att den andra i direktivet omnämnda möjligheten till intäktsföring<br>
av negativ goodwill behöver regleras. Regeringen delar i dessa delar kommitténs<br>
bedömningar.<br>
  Något förslag om att negativ goodwill skall kunna upplösas genom proportionell<br>
nedskrivning av icke-monetära tillgångar läggs inte fram.<br>
<br>
16.6.2  Poolningsmetoden<br><br>
Regeringens förslag: Konsolidering av dotterföretag får ske med hjälp av den<br>
s.k. poolningsmetoden, om vissa i lagen närmare angivna förutsättningar är<br>
uppfyllda och det är förenligt med god redovisningssed och kravet på rättvisande<br>
bild.<br>
<br>
  Kommitténs förslag: Kommittén har föreslagit att några bestämmelser om<br>
poolningsmetoden inte tas in i den nya lagstiftningen. Kommittén har dock menat<br>
att metoden likväl kan användas i vissa fall om det är nödvändigt för att<br>
koncernredovisningen skall ge en rättvisande bild (se betänkandet del I s. 262<br>
och 266 samt del II s. 381-383).<br>
  Remissinstanserna: De flesta remissinstanserna har inte uttalat sig i denna<br>
del. Några remissinstanser, däribland Bokföringsnämnden, Föreningen<br>
Auktoriserade Revisorer och Redovisningsrådet, har menat att lagen bör lämna<br>
utrymme för användandet av poolningsmetoden.<br>
  Bakgrund: Ibland kan två eller flera juridiska personer gå samman i ett<br>
gemensamt företag utan att det kan påstås att någon av dem är dominerande. Vid<br>
ett sådant samgående uppkommer inte något typiskt koncernförhållande och det kan<br>
därför hävdas att man i denna situation inte bör använda förvärvsmetoden utan i<br>
stället den s.k. poolningsmetoden.<br>
  Poolningsmetoden innebär att man i koncernbalansräkningen bibehåller de värden<br>
till vilka tillgångar och skulder har upptagits i respektive företags balans-<br>
räkning. Någon justering av över- eller undervärden på olika slag av tillgångar<br>
görs således inte och någon goodwill kan därmed inte heller uppkomma. De<br>
inblandade företagens resultat- och balansräkningar "poolas" samman.<br>
  Gällande rätt: Poolningsmetoden finns inte reglerad i lagstiftningen.<br>
  Metoden finns däremot beskriven i Redovisningsrådets rekommendation RR 01:91,<br>
Koncernredovisning, punkterna 38 och 39.<br>
  För att poolningsmetoden skall få tillämpas krävs enligt rekommendationen att<br>
inget av företagen kan utpekas som köpare och att inget av dem har varit<br>
dotterföretag till något annat företag under de senaste två åren närmast före<br>
samgåendet. Detta innefattas i ett krav på självständighet. Vidare fordras att<br>
samgåendet äger rum genom en apportemission av aktier i det formellt förvärvade<br>
företaget, varvid vederlaget utgörs av aktier i det andra företaget, och att den<br>
utjämning mellan aktievärdena som kan krävas i form av kontantbetalning inte<br>
överstiger tio procent av de emitterade aktiernas verkliga värde. Minst 90<br>
procent av aktierna i det förvärvade företaget skall förvärvas genom en<br>
transaktion eller i en serie transaktioner enligt en fastställd plan under en<br>
period som inte får överstiga ett år. Om det företag som emitterar aktier har<br>
aktieslag med olika rösträtt (eller aktieslag som eljest skiljer sig åt i<br>
väsentligt avseende) får emissionen inte ändra relationen mellan de olika<br>
aktieslagen. Som ytterligare förutsättning gäller att inga avtal som gynnar en<br>
aktieägargrupp eller som möjliggör för en aktieägargrupp att bli uppköpt får<br>
finnas eller planeras vid samgåendet. Det skall alltså finnas en ägarkontinuitet<br>
innebärande att de båda aktieägargrupperna gemensamt skall utöva inflytande över<br>
den nya företagsgrupperingen. Slutligen gäller att det inte får finnas planer<br>
att inom en tvåårsperiod efter samgåendet avyttra en väsentlig del av något av<br>
de samgående företagen (rörelsekontinuitet).<br>
  Direktivet: Poolningsmetoden beskrivs i artikel 20 i det sjunde direktivet.<br>
Enligt artikel 20.1 får en medlemsstat tillåta eller fordra att det bokförda<br>
värdet av aktier eller andelar som innehas i ett företag som omfattas av den<br>
sammanställda redovisningen endast elimineras genom avräkning mot motsvarande<br>
andel av företagets kapital, om<br>
  a) de innehavda aktierna eller andelarna representerar minst 90 procent av det<br>
nominella beloppet eller, om sådant saknas, av det bokförda parivärdet för<br>
samtliga aktier eller andelar i företaget bortsett från sådana aktier som avses<br>
i artikel 29.2 a i direktiv 77/91/EEG,<br>
  b) den i a angivna andelen har uppnåtts på grund av en överenskommelse om<br>
emission av aktier eller andelar i ett företag som omfattas av den sammanställda<br>
redovisningen,<br>
  c) den i b avsedda överenskommelsen inte föreskriver en kontant betalning som<br>
överstiger tio procent av det nominella värdet eller, om sådant saknas, det<br>
bokförda parivärdet för de emitterade aktierna eller andelarna.<br>
  Enligt artikel 20.2 gäller att den differens som uppkommer vid tillämpningen<br>
av punkt 1 skall läggas till eller dras ifrån reserverna i den sammanställda<br>
redovisningen.<br>
  I artikel 20.3 föreskrivs att tillämpningen av den i punkt 1 angivna metoden,<br>
de därav följande ändringarna i reserverna samt namn och säte för de berörda<br>
företagen skall anges i noterna.<br>
  Skälen för regeringens förslag: Vad som anförts i avsnitt 16.6.2 i del 2 är<br>
även här av betydelse. Detta innebär följande.<br>
  Av utredningen och remissbehandlingen har framgått att poolningsmetoden kan<br>
vara den mest ändamålsenliga formen för redovisning av vissa särskilda slag av<br>
företagssamverkan. Metoden finns beskriven i internationella rekommendationer<br>
och synes komma till användning i flertalet EU-länder. Ett visst utrymme för att<br>
använda metoden även i koncerner där försäkringsföretag är moderföretag bör där-<br>
för finnas.<br>
  Lagstiftningen bör uttryckligen tillåta att poolningsmetoden används i vissa<br>
närmare angivna fall.<br>
  I direktivet uppställes vissa förutsättningar för att poolningsmetoden skall<br>
få användas. Dessa förutsättningar, som återfinns i svensk och internationell<br>
praxis, bör tas in i lagtexten. I redovisningspraxis uppställs även andra<br>
förutsättningar för att poolningsmetoden skall få användas. Enligt regeringens<br>
mening bör dessa dock inte lagfästas. I stället bör det överlämnas till<br>
redovisningspraxis att dra upp de närmare riktlinjerna för poolningmetoders<br>
användning. I lagen bör därför föreskrivas att metoden får användas endast om<br>
det är förenligt med god redovisningssed och kravet på rättvisande bild.<br><br>
16.6.3  Konsolidering av dotterföretag med kapitalandelsmetoden<br><br>
Regeringens förslag: När verksamheten i ett dotterföretag skiljer sig så mycket<br>
från övrig verksamhet i koncernen att en tillämpning av förvärvsmetoden skulle<br>
vara oförenlig med kravet på rättvisande bild, skall andelar i dotterföretaget<br>
räknas in i koncernredovisningen med hjälp av kapitalandelsmetoden.<br><br>
  Kommitténs förslag: Överensstämmer med regeringens förslag (se betänkandet del<br>
I s. 263-265 och del II s. 382).<br>
  Remissinstanserna: Flertalet remissinstanser har lämnat förslaget utan<br>
erinran. Sveriges Försäkringsförbund har menat att metoden bör förtydligas.<br>
  Bakgrund: Se avsnitt 16.6.3 i del 2.<br>
  Gällande rätt m.m: Användningen av kapitalandelsmetoden regleras inte i<br>
lagstiftningen.<br>
  Enligt Föreningen Auktoriserade Revisorers utkast till rekommendation för<br>
redovisning av andel i intresseföretag är dock kapitalandelsmetoden tillåten som<br>
konsolideringsmetod i koncernredovisningen (se avsnitt 15.4).<br>
  Direktivet: Kapitalandelsmetoden behandlas i artikel 33 i det sjunde direk-<br>
tivet. Enligt den artikeln skall metoden användas för redovisning av in-<br>
tresseföretag (se avsnitt 16.6.1). Däremot innehåller direktivet inga före-<br>
skrifter om användandet av metoden för konsolidering av dotterföretag.<br>
  Såsom tidigare har nämnts (se avsnitt 16.3) föreskrivs i artikel 14.1 i det<br>
sjunde direktivet att dotterföretag som driver från koncernen i övrigt vä-<br>
sentligt olikartad verksamhet skall utelämnas från koncernredovisningen om dess<br>
medtagande skulle vara oförenligt med syftet att ge en rättvisande bild av<br>
koncernens ställning och resultat. Av artikel 14.2 framgår att detta undantag<br>
inte får tillämpas endast av det skälet att koncernföretagen bedriver såväl<br>
industri-, handels- som tjänsteverksamhet. Någon närmare vägledning för till-<br>
ämpningen av artikel 14.1 ges emellertid inte, vare sig i direktivet eller i<br>
medlemsländernas lagstiftning.<br>
  Enligt artikel 65 i försäkringsredovisningsdirektivet gäller artikel 14 även<br>
för försäkringsföretag.<br>
  Skälen för regeringens förslag: De skäl som anförts i del 2 (avsnitt 16.6.3)<br>
är av betydelse även här. Detta medför följande.<br>
  Föreskriften i artikel 14.1 i det sjunde direktivet är tvingande. Det är nöd-<br>
vändigt att utforma metoden så att förvärvsmetoden inte får användas om den<br>
skulle vara oförenlig med kravet på rättvisande bild. Brister i redovisningen<br>
bör visserligen i första hand tillrättaläggas inom ramen för metoden, t.ex.<br>
genom segmenterad rapportering kombinerad med tilläggsupplysningar. Går det<br>
trots detta inte att åstadkomma en rättvisande bild måste en annan metod<br>
användas.<br>
  De skäl som kan anföras mot att konsolidera ett dotterföretag i nu angivna<br>
fall gör sig inte i lika hög grad gällande om dotterföretaget i stället blir<br>
föremål för en partiell konsolidering i koncernredovisningen med tillämpning av<br>
kapitalandelsmetoden. Den metoden innebär att endast andelen i dotterföretagets<br>
resultat och eget kapital tas med i koncernredovisningen och medför inte samma<br>
risk för att koncernredovisningen snedvrids som förvärvsmetoden kan göra.<br>
Samtidigt ger kapitalandelsmetoden en bättre bild av koncernens ekonomiska<br>
ställning och resultat än en redovisning enligt anskaffningskostnadsmetoden<br>
skulle göra. De dotterföretag som i nu angivet fall inte får konsolideras med<br>
hjälp av förvärvsmetoden bör i stället konsolideras med hjälp av<br>
kapitalandelsmetoden.<br>
  Enbart det förhållandet att företag inom en koncern bedriver såväl livförsäk-<br>
ringsrörelse som skadeförsäkringsrörelse innebär inte att kapitalandelsmetoden<br>
skall användas. I detta avseende sker ju en grundläggande segmentering redan<br>
genom den resultaträkning som direktivet tillhandahåller. Att<br>
kapitalandelsmetoden inte heller skall tillämpas på sådana svenska livför-<br>
säkringsföretag som undantas från en konsolidering på annan grund till följd av<br>
utdelningsförbudet är också självklart (se avsnitt 16.3.2).<br>
  Kapitalandelsmetodens utformning kommer att behandlas närmare i avsnitt<br>
16.7.1.<br><br>
16.7  Konsolidering av andra företag än dotterföretag<br>
<br>
16.7.1  Konsolidering av intresseföretag med kapitalandelsmetoden<br><br>
Regeringens förslag: Andelar i intresseföretag skall redovisas i koncern-<br>
redovisningen med tillämpning av kapitalandelsmetoden.<br>
  Sådan redovisning behöver dock inte ske om intresseföretaget är av ringa<br>
betydelse med hänsyn till kravet på rättvisande bild och inte heller i vissa<br>
andra undantagsfall.<br>
  Om andelar i intresseföretag inte redovisas i koncernredovisningen med<br>
tillämpning av kapitalandelsmetoden, skall skälen för detta anges i en not.<br>
  Redovisning enligt kapitalandelsmetoden skall ske enligt vissa i lagen intagna<br>
bestämmelser som väsentligen innebär att tidigare bokförda värden av aktierna<br>
eller andelarna i intresseföretaget justeras med hänsyn till dels ägarbolagets<br>
andel i intresseföretagets vinst eller förlust och dels mottagen utdelning.<br>
Interna vinster skall om möjligt elimineras.<br>
  Mottagen utdelning från intresseföretaget skall inte tas upp som intäkt i<br>
ägarföretaget. I stället skall den andel av intresseföretagets vinst eller<br>
förlust som belöper på aktierna eller andelarna redovisas som intäkt eller<br>
kostnad.<br><br>
  Kommitténs förslag: Överensstämmer i huvudsak med regeringens förslag (se<br>
betänkandet del I s.178-184 och 263 samt del II s. 383).<br>
  Remissinstanserna: Så gott som samtliga remissinstanser har tillstyrkt kom-<br>
mitténs förslag. Byggentreprenörerna har dock motsatt sig att det införs<br>
tvingande regler om redovisning av intresseföretag i koncernredovisningen.<br>
  Bakgrund: Vid upprättandet av en koncernredovisning uppkommer frågan om och<br>
hur andelar i intresseföretag skall redovisas. En vanlig metod att redovisa<br>
andelar i intresseföretag är kapitalandelsmetoden. Metoden har beskrivits i<br>
avsnitt 15.4 i del 2. Såsom där har redovisats bygger den på att det hos<br>
ägarföretaget redovisade värdet av aktier och andelar i intresseföretag (eller<br>
dotterföretag) ökas respektive minskas i samma mån som intresseföretagets eget<br>
kapital ändras.<br>
  Gällande rätt m.m: Lagstiftningen reglerar inte hur andelar i intresseföretag<br>
skall redovisas i koncernredovisningen. I Föreningen Auktoriserade Revisorers<br>
utkast till rekommendation, Redovisning för andel i intresseföretag, ges två<br>
alternativ för redovisning av dessa innehav: anskaffningskostnadsmetoden med<br>
tilläggsupplysningar eller kapitalandelsmetoden. Företag som har en<br>
internationell läsekrets uppmanas att använda kapitalandelsmetoden. Börsbolagen<br>
använder normalt kapitalandelsmetoden för redovisning av intresseföretag (se<br>
t.ex. Rundfelt, Tendenser i börsbolagens årsredovisningar 1992, s. 57).<br>
  Direktivet: Av artikel 33 i det sjunde direktivet följer att ägarintressen i<br>
intresseföretag skall redovisas under en särskild post i koncernbalansräkningen.<br>
Denna redovisning skall ske enligt vissa i artikeln särskilt angivna regler,<br>
vilka kan sammanfattas under beteckningen kapitalandelsmetoden.<br>
  I artikel 33.1 anges att om ett företag som omfattas av en sammanställd redo-<br>
visning utövar ett betydande inflytande över den driftsmässiga och finansiella<br>
styrningen av ett annat företag som inte omfattas av denna redovisning (ett<br>
intresseföretag) och i det senare företaget har ett sådant ägarintresse som<br>
anges i artikel 17 i det fjärde direktivet, skall ägarintresset redovisas i den<br>
sammanställda balansräkningen under en särskild post med lämplig beteckning. Ett<br>
företag skall anses utöva ett betydande inflytande över ett annat företag, om<br>
det innehar minst 20 procent av röstvärdet för aktierna eller andelarna i det<br>
sistnämnda företaget. Artikel 2 skall tillämpas.<br>
  När denna artikel första gången tillämpas på ett ägarintresse som avses i<br>
punkt 1 skall enligt artikel 33.2 ägarintresset redovisas i den sammanställda<br>
balansräkningen. Ägarintresset skall redovisas<br>
  a) antingen till sitt bokförda värde beräknat enligt värderingsreglerna i<br>
direktiv 78/660/EEG; skillnaden mellan detta värde och det belopp som motsvarar<br>
ägarintressets andel av intresseföretagets egna kapital skall anges särskilt i<br>
den sammanställda balansräkningen eller i en not; skillnaden skall beräknas med<br>
hänsyn till förhållandena vid den tidpunkt då metoden tillämpas första gången,<br>
  b) eller till ett belopp som motsvarar ägarintressets andel av intresse-<br>
bolagets egna kapital; skillnaden mellan detta belopp och det bokförda värdet<br>
beräknat enligt värderingsreglerna i direktiv 78/660/EEG skall anges särskilt i<br>
den sammanställda balansräkningen eller i en not; skillnaden skall beräknas med<br>
hänsyn till förhållandena vid den tidpunkt då metoden tillämpas första gången.<br>
  c) En medlemsstat får föreskriva att endast a eller b skall tillämpas. I den<br>
sammanställda balansräkningen eller i en not skall anges om a eller b har<br>
tillämpats.<br>
  d) Dessutom får en medlemsstat tillåta eller fordra att skillnaden vid<br>
tillämpningen av a eller b beräknas med hänsyn till förhållandena vid den<br>
tidpunkt då aktierna eller andelarna förvärvades eller, om de förvärvades<br>
successivt, vid den tidpunkt då företaget blev ett intresseföretag.<br>
  Enligt artikel 33.3 gäller att om ett intresseföretags tillgångar och skulder<br>
har värderats enligt andra metoder än de som används vid den sammanställda<br>
redovisningen i överensstämmelse med artikel 29.2, får tillgångarna och<br>
skulderna vid beräkningen av den skillnad som avses i punkt 2 a och b ovan<br>
värderas om enligt de metoder som används vid den sammanställda redovisningen.<br>
Om sådan omvärdering inte äger rum skall detta anges i en not. En medlemsstat<br>
får fordra att en omvärdering skall äga rum.<br>
  Det bokförda värde som avses i punkt 2 a eller det belopp enligt 2 b som<br>
motsvarar andelen av intresseföretagets egna kapital skall enligt artikel 33.4<br>
ökas eller minskas med de ändringar som har ägt rum under räkenskapsåret i<br>
ägarintressets andel av intresseföretagets egna kapital. En minskning skall ske<br>
som motsvarar de utdelningar som belöper på ägarintresset.<br>
  Om en positiv skillnad enligt punkt 2 a eller b inte kan hänföras till något<br>
visst slag av tillgångar eller skulder skall enligt artikel 33.5 skillnaden<br>
behandlas enligt artiklarna 30 och 39.3.<br>
  Enligt artikel 33.6 skall den del av resultatet i ett intresseföretag som be-<br>
löper på ett sådant ägarintresse som avses i denna artikel redovisas i den<br>
sammanställda resultaträkningen under en särskild post med lämplig beteckning.<br>
  Enligt artikel 33.7 skall eliminering enligt artikel 26.1 c äga rum i den mån<br>
de uppgifter som krävs föreligger eller är tillgängliga. Artikel 26.2 och 26.3<br>
skall tillämpas.<br>
  Om ett intresseföretag upprättar en sammanställd redovisning, skall enligt<br>
artikel 33.8 bestämmelserna i de föregående punkterna tillämpas i fråga om det<br>
egna kapitalet i en sådan sammanställd redovisning.<br>
  Enligt artikel 33.9 behöver artikel 33 inte tillämpas om ägarintresset i in-<br>
tresseföretagets kapital är av ringa betydelse med hänsyn till de syften som<br>
anges i artikel 16.3, dvs. kravet på rättvisande bild.<br>
  Den i artikel 33 i det sjunde direktivet givna beskrivningen av kapital-<br>
andelsmetoden överensstämmer väsentligen i princip med de föreskrifter som finns<br>
i artikel 59 i det fjärde direktivet.<br>
  Artikel 33 i det sjunde direktivet gäller även enligt försäkringsredovisnings-<br>
direktivet (se artikel 65.1).<br>
  Skälen för regeringens förslag: Vad som anförts i avsnitt 16.7.1 i del 2 är av<br>
betydelse även här. Detta innebär följande.<br><br>
Användningen av kapitalandelsmetoden<br>
<br>
Direktivet, som i denna del är tvingande, gör det nödvändigt att i lagstift-<br>
ningen införa regler om att aktier och andelar i intresseföretag skall redovisas<br>
i koncernredovisningen enligt kapitalandelsmetoden.<br>
  Kapitalandelsmetoden har betydande fördelar och har därför blivit allt van-<br>
ligare för redovisningen av intresseföretag i koncernredovisningen. Som<br>
framhållits i avsnitt 15.4 är det redan i dag i enlighet med svensk och<br>
internationell praxis tillåtet att använda metoden i koncernredovisningen.<br>
  Av direktivet följer dock att redovisning enligt kapitalandelsmetoden inte<br>
behöver ske om intresseföretaget (ägarintresset) är av ringa betydelse med<br>
hänsyn till intresset av rättvisande bild. En bestämmelse om detta bör därför<br>
föras in i lagstiftningen.<br>
  Kommittén har föreslagit att redovisning av intresseföretag enligt kapital-<br>
andelsmetoden inte heller behöver ske i andra situationer än som motsvarar dem<br>
då konsolidering av dotterföretag inte behöver ske, dvs.<br>
  (1) då betydande eller varaktigt hinder i väsentlig grad begränsar ägarföreta-<br>
gets möjligheter att utöva inflytande över intresseföretaget,<br>
  (2) då nödvändig information för att upprätta koncernredovisningen inte kan<br>
erhållas utan oskälig kostnad eller inom rimlig tid, och<br>
  (3) då andelarna i intresseföretaget innehas tillfälligt och uteslutande i av-<br>
sikt att säljas vidare. Dessa undantag saknar direkt motsvarighet i direktivet.<br>
Det är emellertid här fråga om situationer då det över huvud taget kan<br>
ifrågasättas om ett reellt intresseföretagsförhållande - dvs. inflytande över<br>
driftsmässig och finansiell styrning - existerar. Artikel 33 behöver dessutom<br>
inte tillämpas på annat än "ägarintressen"; dvs. då det finns en varaktig<br>
förbindelse mellan företagen (se artikel 17 i det fjärde direktivet). Det kan<br>
därför inte anses strida mot direktivet att göra de undantag som kommittén har<br>
föreslagit. Regeringen ansluter sig därför till kommitténs förslag.<br>
  Om andelar i intresseföretag inte redovisas enligt kapitalandelsmetoden, bör -<br>
såsom sägs i direktivet - skälen för detta anmärkas i en not.<br><br>
Utformningen av kapitalandelsmetoden<br>
<br>
Såsom kommittén har uttalat ligger det ett värde i att hålla lagreglerna om<br>
kapitalandelsmetoden så kortfattade som möjligt och i stället överlåta på den<br>
praktiska tillämpningen att med ledning från auktoritativa organ närmare<br>
utveckla och förklara metodens användning. Det är emellertid nödvändigt att i<br>
den nya lagstiftningen ange vissa ramar. Eftersom direktivets föreskrifter om<br>
utformningen av kapitalandelsmetoden i huvudsak är tvingande, bör lagreglerna<br>
ansluta till direktivet.<br>
  Lagstiftningen bör sålunda utformas så att aktiernas eller andelarnas värde<br>
från början beräknas med utgångspunkt i det värde till vilket de har bokförts<br>
hos moderbolaget, dvs. anskaffningsvärdet justerat med nedskrivningar och<br>
uppskrivningar. Direktivet ger i och för sig utrymme för lagstiftaren att även<br>
tillåta att aktierna eller andelarna redan från början tas upp till ett värde<br>
motsvarande det redovisande bolagets andel i dotter- eller intresseföretagets<br>
eget kapital. Det är emellertid det förra alternativet som normalt kommer till<br>
användning i svensk redovisningspraxis och därför bör väljas i lagstiftningen.<br>
   Vid användandet av kapitalandelsmetoden måste också göras en beräkning av<br>
skillnaden mellan å ena sidan det ovan angivna "bokförda värdet" av aktierna<br>
eller andelarna och å andra sidan andelen i intresseföretagets eget kapital.<br>
Beräkningen av skillnadsbeloppet bör normalt göras med utgångspunkt i<br>
förhållandena vid förvärvstidpunkten. Detta kan emellertid i en del fall<br>
innebära praktiska svårigheter, t.ex. därför att det har gått mycket lång tid<br>
sedan förvärvet. Om det finns särskilda skäl för det, bör beräkningen därför i<br>
stället få göras med utgångspunkt i förhållandena vid den tidpunkt då metoden<br>
användes för första gången.<br>
  Föreskriften i artikel 33.5 torde få förstås så att, om det finns ett positivt<br>
skillnadsbelopp, detta skall föranleda vad som kan betecknas som "avskrivning".<br>
Det framräknade värdet av aktierna eller andelarna (dvs. A) skall sålunda<br>
justeras med ett belopp (B) som motsvarar avskrivningar av den "tillgång" som<br>
skillnadsbeloppet representerar. Till den del skillnadsbeloppet kan hänföras<br>
till något särskilt slag av tillgång skall minskningen ske på sätt som motsvarar<br>
avskrivning av detta tillgångsslag och annars på sätt som motsvarar avskrivning<br>
av goodwill. Även detta bör komma till uttryck i lagen.<br>
  Enligt direktivtexten skall det "bokförda" värdet justeras med hänsyn till den<br>
andel av förändringen av dotter- eller intresseföretagets eget kapital som<br>
belöper på aktierna eller andelarna. Detta synes vara förenligt med svensk<br>
praxis (se Föreningen Auktoriserade Revisorers ovan nämnda utkast till<br>
rekommendation). Förändringar i eget kapital sammanhänger företrädesvis med<br>
uppkommen vinst eller förlust för räkenskapsåret och med lämnad utdelning. Den<br>
nya lagstiftningen bör därför utformas så att aktiernas eller andelarnas värde<br>
justeras med hänsyn till intresseföretagets vinst eller förlust (C). Därutöver<br>
skall, i enlighet med direktivet, värdet minskas med belopp som har mottagits i<br>
utdelning (D). Hänsyn bör också tas till eventuella andra förändringar i<br>
intresseföretagets eget kapital (E). Vad som därefter återstår (A - B + C - D<br>
+/- E) är det värde som skall tas upp i koncernbalansräkningen som aktiernas<br>
eller andelarnas värde.<br>
  I följande balansräkningar bör värdet bestämmas med utgångspunkt i föregående<br>
års värde. Av direktivet framgår inte om värdet också skall bli föremål för<br>
sådana värdejusteringar som ägarföretaget normalt tillämpar, dvs. nedskrivningar<br>
och uppskrivningar. Det är emellertid naturligt att nedskrivning sker enligt vad<br>
som i allmänhet gäller för sådana. Det är också naturligt att det nya värdet<br>
justeras med hänsyn till "avskrivningar" på sådana skillnadsbelopp som har<br>
beskrivits ovan. Det därefter kvarstående värdet bör justeras med hänsyn till<br>
intresseföretagets vinst eller förlust för räkenskapsåret samt med hänsyn till<br>
mottagen utdelning. Även andra förändringar i intresseföretagets eget kapital<br>
bör beaktas.<br>
  I artikel 59 i det fjärde direktivet ställs också krav på att eventuell skill-<br>
nad mellan å ena sidan den resultatandel som svarar mot aktierna eller andelarna<br>
och å andra sidan erhållen eller förfallen utdelning skall tas upp som en reserv<br>
som inte får delas ut till aktieägarna i ägarföretaget. I lagen bör därför tas<br>
in bestämmelser om att beloppet skall sättas av till en kapitalandelsfond. Denna<br>
fond bör, redovisas som bundet kapital.<br>
  Såsom har påpekats under remissbehandlingen ger förslaget om avsättning till<br>
en kapitalandelsfond upphov till vissa frågeställningar, t.ex. om de ändamål för<br>
vilka fonden får disponeras. Kommittén har förklarat sig ämna återkomma med<br>
närmare överväganden i denna fråga. I avvaktan på frågans vidare behandling bör<br>
den inte regleras närmare. Fonden bör dock, vad gäller koncerner där<br>
moderföretag är ett skadeförsäkringsföretag eller ett fondförsäkringsbolag<br>
utgöra en del av koncernens bundna egna kapital och alltså inte kunna räknas med<br>
vid bestämmande av utdelningskapaciteten. Fonden bör i skadeförsäkringsföretag<br>
redovisas som bunden fond under "Andra fonder" och i livförsäkringsföretag under<br>
"Återbäringsmedel" (se 7 kap. 4 § ÅRFL).<br>
  Slutligen bör lagen ställa krav på internvinsteliminering, där en sådan inte<br>
är praktiskt omöjlig.<br>
  Regeringen återkommer i författningskommentaren till frågor rörande kapi-<br>
talandelsmetodens närmare utformning.<br><br>
Intäktsföring<br>
<br>
Såsom tidigare har redovisats bygger kapitalandelsmetoden på att värdet av<br>
andelarna i intresseföretagen ökas respektive minskas i samma mån som intresse-<br>
företagets eget kapital ändras. Det intressanta från redovisningssynpunkt är<br>
därför inte vilken utdelning som ägarföretaget är berättigat till utan vilken<br>
vinst eller förlust som intresseföretaget har redovisat.<br>
  Med hänsyn härtill bör, när kapitalandelsmetoden tillämpas, den utdelning som<br>
ägarföretaget uppbär från dotter- eller intresseföretaget inte tas upp som<br>
intäkt. I stället bör ägarföretagets andel i dotter- eller intresseföretagets<br>
vinst eller förlust redovisas som intäkt respektive kostnad.<br><br>
16.7.2  Klyvningsmetoden<br><br>
Regeringens förslag: Om ett företag som omfattas av koncernredovisningen<br>
tillsammans med ett eller flera företag som inte omfattas av denna redovisning<br>
leder ett annat företag som inte är ett dotterföretag, får konsolidering ske i<br>
enlighet med den s.k. klyvningsmetoden. Denna innebär att en så stor andel av<br>
det ägda företagets tillgångar, avsättningar och skulder samt intäkter och<br>
kostnader redovisas i det upprättande bolagets koncernbalansräkning och<br>
koncernresultaträkning som belöper sig på de ägda andelarna.<br>
<br>
  Kommitténs förslag: Överensstämmer med regeringens förslag (se betänkandet del<br>
I s. 263 och 266 samt del II s. 383).<br>
  Remissinstanserna: Remissinstanserna har tillstyrkt kommitténs förslag eller<br>
lämnat det utan erinran.<br>
  Bakgrund: Klyvningsmetoden kallas också för proportionell konsolidering. Den<br>
innebär att enbart en så stor andel av det ägda företagets tillgångar, skulder,<br>
intäkter och kostnader som belöper på ägarföretaget redovisas i<br>
koncernbalansräkningen respektive koncernresultaträkningen. Metoden används<br>
huvudsakligen på andelar i s.k. joint ventures (samriskföretag). Ett<br>
samriskföretag kan sägas karaktäriseras av att delägarna driver en verksamhet<br>
gemensamt utan att någon av dem ensam har ett bestämmande inflytande.<br>
  Gällande rätt m.m: Klyvningsmetoden är inte reglerad i lagstiftningen. Enligt<br>
Föreningen Auktoriserade Revisorers utkast till rekommendation för redovisning<br>
av andel i intresseföretag är metoden tillåten som konsolideringsmetod i<br>
koncernredovisningen. Någon närmare beskrivning av metoden lämnas dock inte i<br>
utkastet och det påpekas även att metoden inte är oomstridd.<br>
  Direktivet: Artikel 32 i det sjunde direktivet behandlar klyvningsmetoden.<br>
  I artikel 32.1 sägs att om ett företag som omfattas av en sammanställd redo-<br>
visning tillsammans med ett eller flera företag som inte omfattas av denna<br>
redovisning leder ett annat företag, får en medlemsstat tillåta eller fordra att<br>
en så stor del av det sistnämnda företaget omfattas av den sammanställda<br>
redovisningen som motsvarar den andel av detta företags kapital som det först-<br>
nämnda företaget äger.<br>
  Enligt artikel 32.2 skall artikel 13-31 i det sjunde direktivet tillämpas ock-<br>
så på en redovisning enligt klyvningsmetoden.<br>
  Tillämpas artikel 32 och är det företag som till viss del ingår i den samman-<br>
ställda redovisningen ett sådant intresseföretag som anges i artikel 33, skall<br>
sistnämnda artikel inte tillämpas (se artikel 32.3).<br>
  Artikel 32 och 33 i det sjunde direktivet gäller även enligt försäkringsredo-<br>
visningsdirektivet (se artikel 65.1).<br>
  Skälen för regeringens förslag: Vad som anförts i avsnitt 16.7.2 i del 2 är av<br>
betydelse även här. Detta innebär följande.<br>
  Övervägande skäl talar därför för att tillåta klyvningsmetoden i svensk lag-<br>
stiftning.<br>
  I svensk och internationell praxis används metoden i allt väsentligt endast<br>
för konsolidering av andra företag än dotterföretag. Denna begränsning bör -<br>
såsom kommittén föreslagit - komma till uttryck även i den svenska<br>
lagstiftningen. I övrigt bör den svenska lagstiftningen utformas i nära<br>
överensstämmelse med direktivet.<br><br>
16.8  Upplysningar om dotter- och intresseföretag m.m.<br>
i koncernredovisningen<br><br>
Regeringens förslag: Aktie- och andelsinnehav i koncernföretag och in-<br>
tresseföretag som inte omfattas av koncernredovisningen skall redovisas som<br>
särskilda poster i koncernbalansräkningen.<br>
  I koncernredovisningen skall för varje dotterföretag och intresseföretag och<br>
för varje annat företag i vilket ett koncernföretag innehar en kapitalandel om<br>
minst 20 procent anges dess namn, organisationsnummer och säte samt<br>
moderbolagets kapitalandel i företaget. Dessa uppgifter får efter<br>
Finansinspektionens tillstånd utelämnas om de är av sådant slag att de kan vålla<br>
allvarlig skada för moderbolaget eller för något av de angivna företagen. I<br>
fråga om andra företag än dotterföretag och intresseföretag behöver uppgifter<br>
inte heller lämnas om de är av ringa betydelse med hänsyn till kravet på<br>
rättvisande bild.<br>
<br>
  Kommitténs förslag: Överensstämmer i huvudsak med kommitténs förslag.<br>
Kommittén har dock inte förslagit någon skyldig att lämna uppgifter om företag i<br>
vilka koncernföretag innehar en kapitalandel om minst 20 procent (se betänkandet<br>
del I s. 173-177 och del II s. 383).<br>
  Remissinstanserna: Remissinstanserna har i allmänhet lämnat kommitténs förslag<br>
utan erinran. Bl.a. Föreningen Auktoriserade Revisorer har pekat på möjligheten<br>
av att lämna en aktiespecifikation i särskild rapport.<br>
  Gällande rätt: Aktier och andelar i dotterföretag skall enligt Finansinspek-<br>
tionens föreskrifter (FFFS 1991:19-20) tas upp som en särskild post i<br>
koncernbalansräkningen. I FRL finns inte några särskilda bestämmelser om att<br>
upplysningar skall kunna utelämnas om de vållar skada.<br>
  Direktivet: Balansräkningsschemat för årsredovisningen skall gälla även för<br>
koncernredovisningen (se artikel 17 i det sjunde direktivet och artikel 43.2 g i<br>
försäkringsredovisningsdirektivet).<br>
  Vidare gäller enligt artikel 34 i det sjunde direktivet, utöver vad som krävs<br>
enligt andra bestämmelser i det sjunde direktivet, att följande upplysningar<br>
lämnas.<br>
  Enligt 34.1 skall upplysningar lämnas om tillämpade värderingsprinciper för de<br>
olika posterna i den sammanställda redovisningen och använda beräkningsmetoder<br>
för värdejusteringar. För poster i den sammanställda redovisningen som är eller<br>
som ursprungligen var redovisade i främmande valuta skall anges enligt vilka<br>
grunder beloppen har omräknats till den valuta i vilken den sammanställda<br>
redovisningen har upprättats.<br>
  Enligt artikel 34.2 skall upplysningar lämnas om<br>
  a) Namn och säte för de företag som omfattas av den sammanställda redo-<br>
visningen. Andelar av kapitalet i de av den sammanställda redovisningen om-<br>
fattade företag, utom moderföretaget, som innehas av företag som omfattas av<br>
denna redovisning eller av personer som handlar i eget namn men för dessa<br>
företags räkning. Vilka av de i artikel 1 och 12.1 angivna förutsättningarna<br>
som, med beaktande av artikel 2, har utgjort grunden för upprättandet av den<br>
sammanställda redovisningen. Den sistnämnda uppgiften behöver dock inte lämnas<br>
om den sammanställda redovisningen upprättas på grund av bestämmelsen i artikel<br>
1.1 a och dessutom kapitalandelen är lika stor som rösträttsandelen.<br>
  b) Samma upplysningar skall lämnas om företag som har utelämnats från den<br>
sammanställda redovisningen enligt artiklarna 13 och 14. Utan inskränkning i vad<br>
som gäller enligt artikel 14.3 skall en förklaring lämnas till varför ett<br>
utelämnande har skett enligt artikel 13.<br>
  Enligt artikel 34.3 skall upplysningar lämnas om<br>
  a) Namn och säte för företag som enligt artikel 33.1 utgör intresseföretag i<br>
förhållande till företag som omfattas av den sammanställda redovisningen, med<br>
uppgift om den andel i intresseföretagens kapital som innehas av företag som<br>
omfattas av den sammanställda redovisningen, eller av personer som handlar i<br>
eget namn men för dessa senare företags räkning.<br>
  b) Samma upplysningar skall lämnas om intresseföretag som avses i artikel 33.9<br>
jämte uppgift om skälen för att föreskriften i den sistnämnda punkten har<br>
tillämpats.<br>
  Enligt artikel 34.4 skall upplysningar lämnas om namn och säte för de företag<br>
som enligt artikel 32 till viss del skall omfattas av den sammanställda<br>
redovisningen, grunden för den gemensamma ledningen samt den andel i dessa<br>
företags kapital som innehas av företag som omfattas av den sammanställda<br>
redovisningen eller av personer som handlar i eget namn men för de sistnämnda<br>
företagens räkning.<br>
  Enligt artikel 34.5 skall upplysningar lämnas om namn och säte för varje annat<br>
företag än dem som avses i punkt 2, 3 och 4, i vilket de företag som omfattas av<br>
den sammanställda redovisningen eller har utelämnats från denna enligt artikel<br>
14 antingen själva eller genom personer som handlar i eget namn men för dessa<br>
senare företags räkning innehar minst en procentsats av kapitalet som<br>
medlemsstaterna får fastställa till högst 20 procent, med uppgift om<br>
kapitalandelens storlek samt det förstnämnda företagets egna kapital och<br>
resultat för det senaste räkenskapsår för vilket årsbokslut har fastställts.<br>
Dessa uppgifter får utelämnas, om de med hänsyn till målsättningen i artikel<br>
16.3 är av ringa betydelse. Uppgifterna om eget kapital och resultat får även<br>
utelämnas, om det förstnämnda företaget inte offentliggör sin balansräkning och<br>
de övriga angivna företagen, direkt eller indirekt, äger mindre än 50 procent av<br>
det förstnämnda företagets egna kapital.<br>
  Enligt artikel 34.6 skall summan av skulderna enligt den sammanställda balans-<br>
räkningen med en kvarstående löptid på mer än fem år och summan av de skulder<br>
enligt den sammanställda balansräkningen för vilka säkerhet har ställts av<br>
företag som omfattas av den sammanställda redovisningen, med uppgift om<br>
säkerhetens art och form.<br>
  Enligt artikel 34.7 skall summan av sådana ekonomiska förpliktelser som inte<br>
redovisas i den sammanställda balansräkningen, om uppgiften har betydelse för<br>
bedömningen av den ekonomiska ställningen i de företag, betraktade som en<br>
helhet, som omfattas av den sammanställda redovisningen. Pensionsförpliktelser<br>
och förpliktelser mot anknutna företag som inte omfattas av den sammanställda<br>
redovisningen skall anges särskilt.<br>
  Enligt artikel 34.8 skall den i den sammanställda redovisningen angivna netto-<br>
omsättningen enligt definitionen i artikel 28 i det fjärde direktivet anges<br>
fördelad på rörelsegrenar och geografiska marknader, under förutsättning att<br>
dessa rörelsegrenar och marknader avviker betydligt inbördes med hänsyn till hur<br>
försäljningen av varor och tjänster normalt är organiserad inom de företag, be-<br>
traktade som en helhet, som omfattas av den sammanställda redovisningen.<br>
  Enligt artikel 34.9 skall upplysningar också lämnas om<br>
  a) Medelantalet under räkenskapsåret anställda personer i företag som omfattas<br>
av den sammanställda redovisningen, fördelade på kategorier, samt, om uppgift<br>
inte har lämnats särskilt om detta i den sammanställda resultaträkningen,<br>
räkenskapsårets personalkostnader.<br>
  b) Medelantalet under räkenskapsåret anställda personer i företag på vilka<br>
artikel 32 har tillämpats skall anges särskilt.<br>
  Enligt artikel 34.10 skall också anges i vilken utsträckning beräkningen av<br>
årsresultatet i den sammanställda redovisningen har påverkats av en sådan<br>
värdering av posterna, som med avvikelse från principerna i artiklarna 31 och<br>
34-42 i det fjärde direktivet och i artikel 29.5 i det sjunde direktivet har ägt<br>
rum under räkenskapsåret eller ett tidigare räkenskapsår för att få skattelätt-<br>
nader. Om en sådan värdering har en väsentlig inverkan på den framtida<br>
beskattningen för de företag, betraktade som en helhet, som omfattas av den<br>
sammanställda redovisningen, skall detta anges.<br>
  Enligt artikel 34.11 skall anges skillnaden mellan å ena sidan de skatter som<br>
har påförts den sammanställda resultaträkningen detta och tidigare räkenskapsår<br>
samt å andra sidan de skatter som har betalats eller skall betalas för dessa år,<br>
förutsatt att skillnaden har betydelse för den framtida beskattningen. Summan<br>
får även särredovisas med ett totalbelopp i den sammanställda balansräkningen<br>
under en särskild post med lämplig beteckning.<br>
  Vidare skall enligt artikel 34.12 storleken av räkenskapsårets ersättningar<br>
till ledamöterna i moderföretagets förvaltnings-, lednings- och tillsynsorgan på<br>
grund av deras arbetsuppgifter i moderföretaget och dess dotterföretag samt<br>
under motsvarande förhållanden avtalade eller på annat sätt uppkomna<br>
pensionsförpliktelser gentemot tidigare ledamöter i dessa organ, med uppgift om<br>
summan för varje sådan kategori av befattningshavare. En medlemsstat får kräva<br>
att uppgifterna i första meningen även skall avse ersättningar på grund av<br>
arbetsuppgifter i företag till vilka moderföretaget står i ett sådant<br>
förhållande som anges i artikel 32 eller 33.<br>
  Enligt artikel 34.13 skall uppges storleken av de förskott och krediter som<br>
har beviljats ledamöterna i moderföretagets förvaltnings-, lednings- och till-<br>
synsorgan av detta företag eller av något av dess dotterföretag, med uppgift om<br>
räntesatser, huvudsakliga villkor och återbetalda belopp liksom åtaganden som<br>
har ingåtts för ledamöternas räkning i form av garantier av något slag, allt med<br>
uppgift om summan för varje kategori av befattningshavare. En medlemsstat får<br>
kräva att uppgifterna i första meningen även skall avse förskott och krediter<br>
som har beviljats av företag till vilka moderföretaget står i ett sådant<br>
förhållande som anges i artikel 32 eller 33.<br>
  Enligt artikel 65.1 i försäkringsredovisningsdirektivet skall artikel 34 i det<br>
sjunde direktivet tillämpas på försäkringsföretag.<br>
  Skälen för regeringens förslag: De skäl som anförts i avsnitt 16.8 i del 2 är<br>
av betydelse även här. Detta innebär följande.<br>
  Aktier och andelar i koncern- och intresseföretag bör - i den mån de inte<br>
eliminerats genom konsolidering - tas upp under särskilda poster i kon-<br>
cernbalansräkningen på samma vis som i årsredovisningen.<br>
  Lagstiftningen bör också - som kommittén har föreslagit - återspegla direk-<br>
tivets krav på specifikation av aktier och andelar i dotter- och intresse-<br>
företag. En anpassning till direktivet gör det dessutom enligt regeringens<br>
mening nödvändigt att i lagen föreskriva motsvarande upplysningsskyldighet i<br>
fråga om andra företag i vilka koncernföretag innehar en kapitalandel om mer än<br>
20 procent.<br>
  Av artikel 34 framgår att specifikationen även måste innehålla vissa särskilda<br>
uppgifter; namn, företagets säte samt uppgift om koncernföretagens andel i<br>
företagets kapital. Regeringen föreslår därför en lagbestämmelse om att det för<br>
varje dotterföretag och intresseföretag skall lämnas uppgift om dess namn och<br>
säte och om moderbolagets kapitalandel i företaget. Även organisationsnummer bör<br>
anges.<br>
  Vidare ger direktivet en möjlighet att göra undantag från uppgiftsskyldigheten<br>
för det fall att de aktuella uppgifterna skulle kunna vålla allvarlig skada för<br>
de berörda företagen. De nu gällande reglerna för företag i allmänhet (se<br>
avsnitt 16.8 i del 2) har använts mycket sällan men synes där fylla ett visst<br>
behov. Såsom tidigare har redovisats anser regeringen att denna<br>
undantagsmöjlighet bör tas till vara för försäkringsföretag såvitt gäller<br>
årsredovisningen. Det saknas anledning att inte ta den till vara även såvitt<br>
gäller koncernredovisningen. För de företag som skall upprätta<br>
koncernredovisning enligt ÅRFL bör dispensärendena prövas av Finansinspektionen.<br>
  Det kan hävdas att undantag även borde kunna få göras från skyldigheten att<br>
lämna särskilda upplysningar om dotterföretag m.m. om sådana upplysningar skulle<br>
ha ringa betydelse med hänsyn till kravet på rättvisande bild. Direktivet torde<br>
emellertid inte lämna något utrymme för detta.<br>
  Vissa remissinstanser menar att uppgiftsskyldigheten borde få fullgöras genom<br>
ingivande av en särskild förteckning till registreringsmyndigheten. Regeringen<br>
är emellertid inte beredd att föreslå detta. Det torde nämligen inte vara<br>
lämpligt att på detta sätt bryta ut en del av redovisningen till en särskild<br>
handling.<br><br>
17  Offentliggörande av års- och koncernredovisningar<br>
<br>
17.1  Offentliggörande genom ingivande till registreringsmyndigheten<br><br>
Regeringens förslag: Försäkringsföretag skall ge in årsredovisning och<br>
revisionsberättelse samt, i förekommande fall, koncernredovisning och<br>
koncernrevisionsberättelse till Finansinspektionen.<br>
  Försäkringsföretag skall ge in handlingarna så snart det kan ske efter det att<br>
handlingarna blivit fastställda.<br>
  Särskilda bestämmelser om vitesföreläggande och utdömande av vite vid<br>
underlåtenhet att sända in redovisningshandlingar enligt ÅRFL eller annan<br>
författning tas in i lagen.<br>
  Finansinspektionen skall kungöra att handlingarna har kommit in till<br>
inspektionen. Kungörande skall ske i en tidning.<br><br>
  Kommitténs förslag: Överensstämmer i huvudsak med regeringens förslag.<br>
Kommittén har dock föreslagit en annan tidsfrist för när försäkringsföretag<br>
skall ge in handlingarna till Finansinspektionen och att ett kungörande i<br>
stället skall ske i Post- och Inrikes Tidningar (se betänkandet del I s. 277,<br>
278, 316 och 317 samt del II s. 342, 383 och 384).<br>
  Remissinstanserna: Patent- och registreringsverket har förordat att kungörande<br>
sker på annat sätt än i Post- och Inrikes Tidningar. I övrigt har förslaget i<br>
huvudsak lämnats utan erinran.<br>
  Gällande rätt: Enligt 19 kap. 3 § försäkringsrörelselagen (1982:713), FRL,<br>
skall styrelsen och vissa andra befattningshavare lämna Finansinspektionen de<br>
upplysningar om verksamheten som inspektionen begär. Regeringen eller, efter<br>
regeringens bemyndigande, Finansinspektionen får meddela föreskrifter om vilka<br>
upplysningar ett försäkringsbolag skall lämna till inspektionen.<br>
  Finansinspektionen har med stöd av detta bemyndigande föreskrivit att för-<br>
säkringsbolag skall ge in avskrifter av årsredovisningen och revisionsbe-<br>
rättelsen inom en månad från ordinarie bolagsstämma (FFFS 1994:46). Någon<br>
kungörelse om att handlingarna har inkommit sker inte.<br>
  Om ett försäkringsbolag underlåter att ge in redovisningshandlingar i tid kan<br>
olika sanktioner komma att inträda. Ett föreläggande enligt 19 kap. 11 § FRL att<br>
vidta rättelse kan aktualiseras. Vidare kan det allmänna sanktionssystemet med<br>
anmälan till regeringen och, i sista hand, återkallelse av koncession att<br>
bedriva försäkringsrörelse bli relevant.<br>
  Direktiven: Artikel 68.1 i direktiv (91/674/EEG) om årsbokslut och sam-<br>
manställd redovisning för försäkringsföretag (försäkringsredovisningsdirektivet)<br>
har motsvarande lydelse som artikel 47 i det fjärde bolagsrättsliga direktivet<br>
(78/660/EEG) om årsbokslut (det fjärde direktivet). I artiklarna föreskrivs att<br>
det vederbörligen fastställda årsbokslutet jämte förvaltningsberättelse och<br>
revisionsberättelse skall offentliggöras enligt varje medlemsstats lagstiftning.<br>
Offentliggörandet måste dock stå i överensstämmelse med artikel 3 i det första<br>
bolagsrättsliga direktivet (68/151/EEG). I den sistnämnda artikeln föreskrivs<br>
att vissa handlingar skall offentliggöras på visst sätt; dels skall handlingarna<br>
antingen förvaras i en akt som skall läggas upp för varje bolag i respektive<br>
bolagsregister eller registreras i registret, dels skall handlingarna publiceras<br>
i en nationell tidning. Publiceringen skall ske antingen genom att handlingarna<br>
återges helt eller delvis eller genom att hänvisning sker till en handling som<br>
förvaras i akten eller är införd i registret.<br>
  Från den beskrivna huvudregeln i försäkringsredovisningsdirektivet ger artikel<br>
68.1 vissa möjligheter till undantag i fråga om förvaltningsberättelsen under<br>
förutsättning att denna hålls tillgänglig för allmänheten hos bolaget.<br>
  Enligt artikel 68.2 i försäkringsredovisningsdirektivet skall artikel 68.1<br>
gälla även för koncernredovisningen och koncernrevisionsberättelsen.<br>
  Enligt artikel 68.3 skall ett försäkringsföretag som upprättar årsbokslut<br>
eller sammanställd redovisning, om institutet inte är etablerat i någon sådan<br>
bolagsform som är angiven i artikel 1.1 i det fjärde direktivet och inte är<br>
skyldigt att enligt nationell lag offentliggöra handlingarna som avses i artikel<br>
68.1 och 2 på sätt som föreskrivs i artikel 3 i det första bolagsdirektivet, i<br>
vart fall hålla handlingarna tillgängliga på sitt huvudkontor. Det skall vara<br>
möjligt att på begäran få kopior av handlingarna. Priset får inte överstiga<br>
administrationskostnaden.<br>
   Skälen för regeringens förslag: Som ovan har framgått är huvudregeln i<br>
försäkringsredovisningsdirektivet att års- och koncernredovisningar samt<br>
revisionsberättelser skall offentliggöras.<br>
  Enligt regeringens mening är det av stor betydelse att offentlighet ges åt<br>
försäkringsföretagens ekonomiska förhållanden. Såväl balans- och resul-<br>
taträkningen, förvaltningsberättelsen, övriga delar av årsredovisningen, kon-<br>
cernredovisningen och revisionsberättelse bör därför hållas tillgängliga för<br>
bolagets intressenter och andra.<br>
  Direktivens huvudregel är att offentliggörande skall ske genom ingivande till<br>
ett bolagsregister jämte kungörande. Redan enligt gällande rätt måste de<br>
försäkringsföretag som omfattas av FRL ge in års- och koncernredo-<br>
visningshandlingar jämte revisionsberättelser till Finansinspektionen. Enligt<br>
regeringen bör så ske även i framtiden.<br>
  För närvarande regleras frågan om skyldigheten att inge nämnda handlingar i<br>
Finansinspektionens föreskrifter. Med hänsyn till att bestämmelserna om<br>
ingivande av redovisningshandlingar avses att intas såväl i den nya<br>
årsredovisningslagen som i lagen om årsredovisning i kreditinstitut och<br>
värdepappersbolag (ÅRKL) (se del 2 och 3, avsnitt 17.1) bör motsvarande<br>
bestämmelser för försäkringsföretag tas in i lagen om årsredovisning i<br>
försäkringsföretag (ÅRFL).<br>
  Vad gäller tidpunkten för ingivandet hade i det till lagrådet remitterade för-<br>
slaget intagits regler som inte innebar några sakliga förändringar i förhållande<br>
till vad som i dag gäller genom Finansinspektionens föreskrifter. Såsom lagrådet<br>
förordat bör i detta avseende gälla samma regler som för banker. För<br>
försäkringsföretag bör därför föreskrivas att handlingarna skall, i enlighet med<br>
vad som i dag gäller för banker, ges in till Finansinspektionen så snart det kan<br>
ske efter fastställelse på bolagsstämma. En sådan reglering utgör i sig inget<br>
hinder mot att Finansinspektionen även fortsättningsvis med stöd av 19 kap. 3 §<br>
FRL meddelar föreskrifter om ingivande av redovisningshandlingar enligt<br>
motsvarande ordning som i dag, dvs. inom viss tid oavsett fastställelse på<br>
bolagsstämma. En sådan skyldighet att inge handlingar kan vara befogad av<br>
tillsynsskäl.<br>
  Olika tidsfrister och sanktioner förekommer i gällande rätt för de företag som<br>
berörs av den samlade nya redovisningslagstiftningen (se även avsnitt 17.1 i del<br>
3). En större  enhetlighet mellan bestämmelserna om insändande av redovisnings-<br>
handlingar och om sanktionerna vid en underlåtenhet att fullgöra bestämmelserna<br>
skulle av flera skäl vara att föredra. Det saknas dock tillräckligt underlag för<br>
att i detta sammanhang lägga fram några förslag i den riktningen. Regeringen<br>
finner alltså inte heller anledning att i detta sammanhang föreslå några sakliga<br>
ändringar i fråga om de sanktioner som kan komma till användning mot de försäk-<br>
ringsföretag som inte ger in redovisningshandlingar i tid. Emellertid bör de be-<br>
stämmelser om vite som finns i 21 kap. 2 § FRL såsom sanktion för underlåtenhet<br>
att sända in redovisningshandlingar till Finansinspektionen tas in i ÅRFL. En<br>
sådan ordning är också i linje med utformningen av nya årsredovisningslagen, där<br>
regeringen föreslagit att motsvarande bestämmelser skall tas in i nämnda lag.<br>
  En anpassning till direktivet fordrar att det införs regler om kungörande av<br>
årsredovisning och koncernredovisning samt revisionsberättelse. Vad som anförts<br>
i del 2 (avsnitt 17.1) är av betydelse. Detta innebär att en kungörelse<br>
lämpligen bör ske i anslutning till att årsredovisningen ges in till<br>
Finansinspektionen. Kungörelsen bör då avse det förhållandet att handlingarna<br>
har kommit in till verket. För att kungörelsen skall stå i överensstämmelse med<br>
de krav som uppställs i artikel 3 i det första direktivet bör den utformas så<br>
att den ger information om var redovisningshandlingarna finns, dvs. diarienumret<br>
på akten (ärendet).<br>
  Antalet företag som omfattas av ÅRFL är i jämförelse med de företag som om-<br>
fattas av den nya årsredovisningslagen begränsat. Det är i nuläget inte givet<br>
att fördelarna med ett kungörande i en tidning utgiven av Finansinspektionen ur<br>
kostnads- och informationssynpunkt överväger fördelarna med ett kungörande i<br>
Post- och Inrikes Tidning eller annan godtagbar tidning. I ÅRFL bör därför<br>
endast införas bestämmelser om att kungörande skall ske i en tidning. De närmare<br>
formerna för hur ett kungörande skall ske bör i stället regleras närmare i före-<br>
skrifter som med-delas av regeringen eller någon annan myndighet som regeringen<br>
bestämmer.<br>
  På samma sätt som föreslagits för företag i allmänhet i avsnitt 17.1 del 2 bör<br>
gälla att kungörande skall ske först sedan Finansinspektionen har granskat och<br>
funnit sig kunna godta handlingen. Det innebär t.ex. att så länge handlingen<br>
inte är undertecknad eller granskad av revisor eller inte är fastställd av<br>
stämman, kan något kungörande inte komma till stånd. Av lagen bör framgå att<br>
kungörande skall ske först sedan årsredovisningen, koncernredovisningen och<br>
revisionsberättelse ingivits på föreskrivet sätt.<br><br>
17.2  Annan publicering<br><br>
Regeringens förslag: Om försäkringsföretag självt publicerar års- eller<br>
koncernredovisningen i dess helhet, skall den åtföljas av revisionsberättelsen.<br>
  Om den publicerade års- eller koncernredovisningen inte är fullständig, får<br>
den inte åtföljas av revisionsberättelsen. Vid publiceringen skall det i så fall<br>
också anges att den publicerade versionen inte är fullständig. Det skall också<br>
framgå om den fullständiga års- eller koncernredovisningen har givits in till<br>
registreringsmyndigheten.<br>
<br>
  Kommitténs förslag: Överensstämmer i huvudsak med regeringens förslag (se<br>
betänkandet del I s. 277 och 317 samt del II s. 342 och 384).<br>
  Remissinstanserna: Remissinstanserna har i huvudsak lämnat förslaget utan<br>
erinran.<br>
  Gällande rätt: I svensk rätt finns inte några särskilda bestämmelser om när<br>
försäkringsföretag självt publicerar en års- eller koncernredovisning, t.ex. i<br>
en broschyr eller i en tidning.<br>
  Direktiven: Artikel 48 och 49 i det fjärde direktivet uppställer bestämmelser<br>
som torde få tolkas som regler om formerna för en publicering som bolaget självt<br>
företagit.<br>
  Enligt artikel 48 skall sålunda årsbokslut och förvaltningsberättelse, när de<br>
offentliggörs i sin helhet, återges i den form och med den ordalydelse som har<br>
legat till grund för revisionsberättelsen. Handlingarna skall vid sådant<br>
offentliggörande åtföljas av revisionsberättelsen i oavkortat skick. Det skall<br>
också framgå bl.a. om revisorn har framställt förbehåll mot de reviderade hand-<br>
lingarna.<br>
  Artikel 49 reglerar publicering av ett avkortat årsbokslut. Det skall då fram-<br>
gå att årsbokslutet är avkortat och hänvisning skall göras till det register dit<br>
bokslutet har givits in. Av artikeln torde också följa att ett offentliggörande<br>
av ett ofullständigt årsbokslut inte får omfatta även revisionsberättelsen. Den<br>
svenska översättningen anger att publiceringen i detta fall inte behöver omfatta<br>
revisionsberättelsen, men detta torde vara en felöversättning.<br>
  Artikel 48 och 49 i det fjärde direktivet skall gälla för försäkringsföretag<br>
enligt artikel 1.1 i försäkringsredovisningsdirektivet.<br>
  Skälen för regeringens förslag: De skäl som anförts i avsnitt 17.2 i del 2 är<br>
av betydelse också här. En anpassning till försäkringsredovisningsdirektivet<br>
fordrar att bestämmelser motsvarande artikel 48 och 49 i det fjärde direktivet<br>
införs i den svenska lagstiftningen även beträffande försäkringsföretag. I ÅRFL<br>
bör därför föreskrivas bl.a. att, om års- eller koncernredovisningen publiceras<br>
i sin helhet, måste den vara i det skick som den hade när revisionsberättelse<br>
upprättades och åtföljas av revisionsberättelsen. I ÅRFL bör också föreskrivas<br>
att, om den publicerade versionen av års- eller koncernredovisningen inte är<br>
fullständig, måste det lämnas uppgift om detta. En ofullständig års- eller<br>
koncernredovisning måste kompletteras med uppgift om den fullständiga redovis-<br>
ningen har lämnats in till registeringsmyndigheten. Slutligen bör i lagstift-<br>
ningen  tas in ett förbud mot att offentliggöra revisionsberättelsen tillsammans<br>
med en ofullständig års- och koncernredovisning.<br><br>
18  Delårsrapport<br><br>
Regeringens bedömning: Några bestämmelser om delårsrapporter för<br>
försäkringsföretag föreslås inte.<br>
<br>
  Kommittén har inte särskilt behandlat frågan om delårsrapporter i försäk-<br>
ringsföretag.<br>
  Remissinstanserna: Patent- och registreringsverket har lämnat vissa synpunkter<br>
om att en samordning av reglerna för delårsrapporter bör ske med börs- och<br>
clearinglagens regler om halvårsrapporter.<br>
  Gällande rätt: I försäkringsrörelselagen (1982:713), FRL, saknas bestämmelser<br>
om skyldighet för försäkringsföretag att avge delårsrapporter. I förarbetena<br>
till FRL berördes sådana rapporter i samband med övervägandena att införa<br>
bestämmelser om s.k. helårsprognoser. Sådana prognoser, vilka inte kom att lag-<br>
regleras, hade föreslagits som alternativ till delårsrapport, som hade bedömts<br>
som en mindre lämplig form för informationsförmedling i försäkringsföretag (se<br>
prop. 1981/82:180 s. 89-91).<br>
  Direktivet: Direktiv (91/674/EEG) om årsbokslut och sammanställd redovisning<br>
för försäkringsföretag (försäkringsredovisningsdirektivet) saknar bestämmelser<br>
om delårsrapporter.<br>
  Skälen för regeringens bedömning: Mot bakgrund av den utveckling som har ägt<br>
rum på redovisningsområdet sedan FRL:s tillkomst kan det finnas skäl för att i<br>
lag ta in bestämmelser om att också försäkringsföretag skall avge<br>
delårsrapporter. Det saknas dock ett tillfredsställande underlag för att i detta<br>
sammanhang föreslå några bestämmelser om att alla eller vissa försäkringsföretag<br>
skall avge delårsrapporter.<br>
<br>
19  Årsbokslut<br><br>
Regeringens förslag: Försäkringsföretag som omfattas av ÅRFL skall med visst<br>
undantag tillämpa de föreslagna bestämmelserna om årsredovisning även vid<br>
upprättande av årsbokslut.<br><br>
  Kommitténs förslag: Överensstämmer med regeringens förslag  betänkandet del I<br>
s. 155 och 323 samt del II s. 385).<br>
  Remissinstanserna har lämnat förslaget utan erinran.<br>
  Gällande rätt: Årsbokslutet, som är en del av företagets icke offentliga redo-<br>
visning, skall enligt 11 § bokföringslagen (1976:125) bestå av en resul-<br>
taträkning och en balansräkning. Till resultaträkningen och balansräkningen kan<br>
fogas bilagor. Årsbokslutet skall tas in i en årsbok. Bestämmelserna om års-<br>
bokslutets innehåll, värderingsregler m.m. finns i 13-20 §§ bokföringslagen.<br>
  När årsbokslut upprättas i ett försäkringsföretag skall företaget även iaktta<br>
de särskilda bestämmelserna om årsredovisning som finns i 11 kap. för-<br>
säkringsrörelselagen (1982:713), FRL.<br>
  Normalt kommer härigenom årsredovisningen och årsbokslutet att ha samma<br>
innehåll och utformning. Några avvikelser kan dock förekomma. I årsredovisningen<br>
måste i vissa fall föregående års balans- och resultaträkningar återges. Detta<br>
krav gäller inte för årsbokslutet.<br>
  Direktivet: Bestämmelserna i direktivet (91/674/EEG) om årsbokslut och<br>
sammanställd redovisning för försäkringsföretag (försäkringsredovisnings-<br>
direktivet) tar sikte på företagets offentliga redovisning, dvs. på vad som i<br>
Sverige utgör årsredovisningen och behandlar inte vad som i Sverige benämns<br>
årsbokslut.<br>
  Skälen för regeringens förslag: De skäl som anförts i avsnitt 19 i del 2 har<br>
betydelse även i detta sammanhang. Vad som där anförts föranleder att skyl-<br>
digheten att upprätta årsbokslut tills vidare bör bestå även för försäkrings-<br>
företag som skall upprätta årsredovisning enligt den nya lagen om årsredovisning<br>
i försäkringsföretag (ÅRFL).<br>
  Det är av flera skäl olämpligt att företag skall upprätta ett årsbokslut<br>
enligt bokföringslagen och en årsredovisning enligt därifrån avvikande regler i<br>
ÅRFL. Det bör därför, som kommittén har föreslagit, föreskrivas att års-<br>
redovisningsreglerna skall tillämpas även på årsbokslutet. De företag som skall<br>
omfattas av den nya lagen bör därför tilllämpa den nya lagens bestämmelser i<br>
stället för 13-20 §§ bokföringslagen. Det finns dock inte anledning att fordra<br>
att årsbokslutet innehåller jämförelsetal för föregående räkenskapsår.<br><br>
20  Revisionsplikt<br><br>
Regeringens förslag: Några ändringar av bestämmelserna om revisionsplikt för<br>
försäkringsföretag föreslås inte. Bestämmelserna om när moderföretag måste ha<br>
auktoriserad revisor kompletteras i klargörande syfte.<br>
<br>
  Kommitténs förslag: Överensstämmer i huvudsak med regeringens förslag (se<br>
betänkandet del I s. 268-272).<br>
  Remissinstanserna: Flertalet remissinstanser har lämnat förslaget utan<br>
erinran. Finansinspektionen har anfört att en samordning av reglerna för<br>
revision borde ske mellan olika associationsrättsliga lagar.<br>
  Gällande rätt: Ett försäkringsföretag skall enligt 10 kap. 1 § försäkrings-<br>
rörelselagen (1982:713), FRL, ha minst två revisorer. Enligt 10 kap. 4 § skall<br>
minst en av revisorerna som bolagsstämman utser vara auktoriserad eller godkänd<br>
revisor, om försäkringsbolagets verksamhetsområde omfattar hela riket, eller<br>
tillgångarnas bruttovärde (balansomslutningen) enligt fastställda balans-<br>
räkningar för de två senaste räkenskapsåren överstiger ett gränsbelopp som<br>
motsvarar 100 gånger basbeloppet. Minst en av revisorerna skall vara<br>
auktoriserad om balansomslutningen enligt fastställda balansräkningar för de två<br>
senaste räkenskapsåren överstiger ett gränsbelopp som motsvarar 1000 gånger det<br>
angivna basbeloppet. Motsvarande gäller även moderbolag i en koncern.<br>
  I FRL finns också bestämmelser om revisor som skall utses av Finansin-<br>
spektionen.<br>
  Direktivet: Artikel 51.1 i det fjärde bolagsrättsliga direktivet (78/660/EEG)<br>
om årsbokslut (det fjärde direktivet) föreskriver som huvudregel att<br>
årsbokslutet skall granskas av en eller flera personer som enligt nationell<br>
lagstiftning är behörig att revidera räkenskaperna. En granskning skall även ske<br>
av förvaltningsberättelsen. Motsvarande bestämmelser om revision av<br>
koncernredovisningen finns i artikel 37 i det sjunde bolagsrättsliga direktivet<br>
(83/349/EEG) om sammanställd redovisning (det sjunde direktivet).<br>
  Artikel 51 och 53 gäller för försäkringsföretag enligt artikel 1.1 respektive<br>
artikel 65 i direktiv (91/674/EEG) om årsbokslut och sammanställd redovisning<br>
för försäkringsföretag (försäkringsredovisningsdirektivet).<br>
  Skälen för regeringens förslag: De skäl som anförts i avsnitt 20 i del 2 är av<br>
betydelse även här. Detta innebär att det inte i detta sammanhang föreslås några<br>
förändringar av bestämmelserna för revision av försäkringsföretag.<br>
  De nya bestämmelserna om koncernredovisning innebär att moderföretag som<br>
själva är dotterföretag under vissa förutsättningar får underlåta att upprätta<br>
koncernredovisning (se avsnitt 16.1). Mot bakgrund därav bör de bestämmelser i<br>
FRL som bestämmer moderföretagets skyldigheter att ha auktoriserad revisor<br>
utifrån nettovärdet av koncernföretagens tillgångar enligt fastställda<br>
koncernbalansräkningar för de två senaste räkenskapsåren preciseras.<br>
Skyldigheten att ha auktoriserad revisor i de fall då någon koncernredovisning<br>
inte upprättas bör, på samma sätt som föreslagits för företag i allmänhet i<br>
avsnitt 20 i del 2, bedömas med hänsyn till det samlade värdet av tillgångarna i<br>
koncernföretagen enligt upprättade årsredovisningar.<br><br>
21  Ikraftträdande och övergångsbestämmelser<br>
<br>
Övervägandena beträffande ikraftträdande och övergångsbestämmelserna till den<br>
nya lagstiftningen har behandlats i del 2 (se avsnitt 21). Enligt vad som där<br>
anförts skall försäkringsföretag och finansiella holdingföretag som omfattas av<br>
lagen om årsredovisning i försäkringsföretag tillämpa den nya lagstiftningen för<br>
räkenskapsår som påbörjas från och med den 1 januari 1996.<br>
  För att underlätta en övergång till de nya redovisningsbestämmelserna bör<br>
vissa övergångsbestämmelser angående omräkning av jämförande information<br>
avseende föregående räkenskapsår gälla. Vidare bör övergångsbestämmelser införas<br>
när det gäller de femårsöversikter som enligt lagförslaget skall lämnas av<br>
försäkringsföretag i års- och koncernredovisningen (se vidare<br>
författningskommentaren till övergångsbestämmelser i lagförslaget).<br><br>
22  Kostnader m.m.<br>
<br>
Övervägandena beträffande kostnader m.m. med anledning av den nya redo-<br>
visningslagstiftningen har behandlats i del 2 (se avsnitt 22).<br>
<br>
                       128<br><br>
23  Författningskommentar<br>
<br>
Nedan följer författningskommentarerna till förslaget till lag om årsredovisning<br>
i försäkringsföretag (ÅRFL) samt till förslagen till följdändringar i olika<br>
författningar. Föreslagna följdändringar i bokföringslagen (1976:125) och lagen<br>
(1992:160) om utländska filialer m.m. som är föranledda av ÅRFL kommenteras<br>
emellertid i del 2. Beträffande sådana ändringar som är en följd av regeringens<br>
förslag till ny årsredovisningslag för aktiebolag och vissa handelsbolag<br>
(företag i allmänhet), nya årsredovisningslagen, hänvisas också till del 2.<br>
  Med hänsyn till att lagen (1993:1302) om EES-försäkringsgivares verksamhet i<br>
Sverige då var föremål för en genomgripande översyn hade kommittén avstått från<br>
att föreslå några följdändringar i den lagen. I denna proposition har emellertid<br>
beaktats de ändringar i denna lag och i angränsande försäkringsrättslig<br>
lagstiftning som för införlivande av tredje generationens försäkringsdirektiv<br>
med svensk rätt trätt i kraft den 1 juli 1995 (prop. 1994/95:184, bet.<br>
1994/95:NU24, rskr. 1994/95:392, SFS 1995:779 ff).<br><br>
23.1 Förslaget till lag om årsredovisning i försäkringsföretag<br>
Så som framhållits i allmänmotiveringen, avsnitt 4.3 i del 1, finns det på de<br>
områden som EG-rätten omfattar ett mindre utrymme än annars för uttalanden om<br>
hur enskilda bestämmelser som bygger på föreskrifter i direktiv bör tolkas. För-<br>
evarande kommentarer fokuseras därför på det stöd olika förslag till bestäm-<br>
melser har i EG:s direktiv (91/647/EEG) om årsbokslut och sammanställd<br>
redovisning för försäkringsföretag (försäkringsredovisningsdirektivet) och i<br>
försäkringsrörelselagen (1982:713), FRL. En närmare beskrivning av försäkringss-<br>
redovisningsdirektivets regler mot bakgrund av gällande rätt har gjorts i den<br>
allmänna motiveringen i förevarande del.<br>
  Det regelverk för redovisning som anges i försäkringsredovisningsdirektivet<br>
överensstämmer till stora delar med reglerna i det fjärde bolagsrättsliga<br>
direktivet (78/660/EEG) om årsbokslut (det fjärde direktivet) och det sjunde<br>
bolagsrättsliga direktivet (83/349/EEG) om sammanställd redovisning (det sjunde<br>
direktivet). I varje kapitel i ÅRFL hänvisas till de bestämmelser i förslaget<br>
till ny årsredovisningslag som skall tillämpas även av de företag som omfattas<br>
av ÅRFL. Motiveringarna till sådana bestämmelser som är gemensamma med nya års-<br>
redovisningslagen lämnas i del 2.<br>
  Det bör noteras att vissa av det fjärde direktivets bestämmelser förändras<br>
genom bestämmelser i försäkringsredovisningsdirektivet när hänvisning görs.<br>
Tillämpligheten av det fjärde direktivet anges i försäkringsredovis-<br>
ningsdirektivets artiklar 1, 5-8, 18, 20, 23, 44, 45, 47-53, 63, 68 och 69. På<br>
motsvarande sätt finns i försäkringsredovisningsdirektivet hänvisningar till det<br>
sjunde direktivet i artiklarna 1, 65 och 66. Hänvisningar till det första<br>
bolagsrättsliga direktivet (68/151/EEG) finns i artikel 68, till det första<br>
skadeförsäkringsdirektivet (73/239/ EEG) i artiklarna 2 och 33, till det första<br>
livförsäkringsdirektivet (79/267/EEG) i artiklarna 2 och 33, och till fördraget<br>
om upprättande av den Europeiska ekonomiska gemenskapen i artiklarna 2 och 69.<br>
Innebörden av dessa hänvisningar har närmare kommenterats i den allmänna<br>
motiveringen. Vissa allmänna utgångspunkter med hänsyn till EG:s regelverk har<br>
behandlats i del 1.<br>
  När det i följande kapitel hänvisas till artiklar avses artiklar i försäk-<br>
ringsredovisningsdirektivet, om inte annat särskilt anges.<br><br>
1 kap. Inledande bestämmelser<br>
<br>
Lagens tillämpningsområde<br>
<br>
1 kap. 1 §<br>
<br>
Denna lag är tillämplig på försäkringsföretag. Med försäkringsföretag avses<br>
sådana försäkringsaktiebolag och ömsesidiga försäkringsbolag som omfattas av<br>
försäkringsrörelselagen (1982:713).<br>
  Bestämmelserna om koncernredovisning i 7 kap. skall tillämpas på finansiella<br>
holdingföretag som uteslutande eller huvudsakligen förvaltar andelar i dotter-<br>
företag som är försäkringsföretag eller utländska företag av motsvarande slag.<br>
Med finansiellt holdingföretag avses ett företag som är skyldigt att upprätta<br>
årsredovisning enligt årsredovisningslagen (1995:000) och vars verksamhet ute-<br>
slutande eller så gott som uteslutande består i att i vinstsyfte förvärva och<br>
förvalta andelar i dotterföretag.<br>
  Regeringen eller, efter regeringens bemyndigande, Finansinspektionen får medge<br>
undantag från denna lag för sådana försäkringsföretag som får undantas från för-<br>
säkringsrörelselagen enligt 1 kap. 10 § samma lag.<br>
  För sådana företag som medgivits undantag från denna lag skall i stället<br>
sådana föreskrifter som meddelats med stöd av 4 § andra stycket gälla.<br>
<br>
(Jfr 1 kap. 1 § i kommitténs förslag)<br>
  I första stycket anges lagens tillämpningsområde på ett sätt som motsvarar<br>
artikel 2 i försäkringsredovisningsdirektivet. Artikeln omfattar skadeför-<br>
säkringsföretag enligt det första skadeförsäkringsdirektivet, livförsäk-<br>
ringsföretag enligt det första livförsäkringsdirektivet samt företag som driver<br>
återförsäkringsrörelse. Av bestämmelsen följer att lagen endast blir direkt<br>
tillämplig på företag som driver försäkringsrörelse enligt FRL. Lagen blir allt-<br>
så inte direkt tillämplig på s.k. fondförsäkringsföretag som driver rörelse en-<br>
ligt lagen (1989:1079) om livförsäkringar med anknytning till värdepappers-<br>
fonder. I sist nämnda lag hänvisas i dag till FRL. Därigenom gäller även<br>
bestämmelserna för redovisning i 11 kap. FRL. Motsvarande lagstruktur bör i vart<br>
fall tills vidare behållas när redovisningsbestämmelserna överförs till en egen<br>
lag. Enligt de ändringar som föreslås i lagen (1989:1079) kompletteras den all-<br>
männa hänvisningen till FRL med en allmän hänvisning till ÅRFL, men med vissa<br>
anpassningar om att sådana livförsäkringsföretag i visst avseende skall följa<br>
samma regler som skadeförsäkringsföretag (se 10 § förslag till ändring i lagen<br>
(1989:1079) om livförsäkringar med anknytning till värdepappersfonder).<br>
  Förslaget till ÅRFL avser visserligen bara bolagsformer. Det kan dock förutses<br>
att andra företagsformer kommer att omfattas av lagen i framtiden. Det har där-<br>
för ansetts lämpligt att redan nu införa beteckningen försäkringsföretag.<br>
  Bestämmelsen i andra stycket har sin bakgrund i artikel 65.2 i försäk-<br>
ringsredovisningsdirektivet. Tillämpningen är begränsad till koncern-<br>
redovisningen och innebär att holdingföretaget i de delar som koncernredovisning<br>
består av skall följa de regler som föreskrivs i kapitel 7 i ÅRFL. Hol-<br>
dingföretaget skall däremot i fråga om årsredovisningen och i andra hänseenden<br>
följa bestämmelserna i nya årsredovisningslagen.<br>
  Även definitionen av finansiellt holdingföretag följer av artikel 65.2 i för-<br>
säkringsredovisningsdirektivet. Definitionen på finansiellt holdingföretag<br>
överensstämmer med den som regeringen föreslagit införd i lagen om<br>
årsredovisning i kreditinstitut och värdepappersbolag (ÅRKL) i del 3.<br>
  Föreningen Auktoriserade Revisorer har efterlyst vägledande uttalanden om hur<br>
bestämmelsen skall tolkas. Bestämmelsens bakgrund gör dock enligt regeringen att<br>
alltför preciserade uttalanden om tolkningen inte bör lämnas i detta sammanhang.<br>
Tillämpningen måste också avgöras efter en prövning i varje enskilt fall. Det<br>
kan dock finnas anledning att utgå från att bestämmelsen skall tillämpas i fall<br>
när förvärv och förvaltning av försäkringsföretag är eller skall vara den domi-<br>
nerande delen av koncernens verksamhet. Vid bedömningen bör vikt läggas vid<br>
såväl storleken som vid antalet sådana företag (jfr vad som uttalats i prop.<br>
1994/95:50 s. 295 angående definitionen av holdingföretag med finansiell<br>
verksamhet vid införlivande av direktiven om gruppbaserad tillsyn över<br>
kreditinstitut (92/30/EEG) och om kapitalkrav för värdepappersföretag och<br>
kreditinstitut (93/6/EEG)). Även innehav i utländska företag som motsvarar<br>
svenska försäkringsföretag skall beaktas. I andra stycket har intagits en ut-<br>
trycklig erinran om detta.<br>
  Det tredje stycket saknar motsvarighet i kommitténs förslag. Bestämmelsen har<br>
intagits som en följd av att det allmänna bemyndigandet att meddela föreskrifter<br>
som avviker från lag föreslås upphävt och som en konsekvens av att<br>
redovisningsbestämmelserna bryts ut ur FRL för att samlas i en egen lag. I<br>
bestämmelsen hänvisas därför till de förutsättningar för undantag som anges i 1<br>
kap. 10 § FRL.<br>
  Bestämmelsen gör det möjligt att helt eller delvis undanta mindre ömsesidiga<br>
försäkringsföretag från lagens tillämpning. Undantag beträffande mindre ömsesi-<br>
diga företag är tillåtna enligt försäkringsredovisningsdirektivets artikel 2.<br>
Sådana bolag är redan i dag undantagna från vissa redovisningsregler i FRL<br>
enligt särskilda redovisningsföreskrifter utfärdade av Finansinspektionen (se<br>
FFFS 1991:21). Denna ordning måste i vart fall tills vidare behållas. Möjlighe-<br>
ten att meddela föreskrifter för sådana undantagna företag följer av det all-<br>
männa normgivningsbemyndigande som föreslås i 4 § andra stycket förevarande<br>
kapitel.<br>
  Bestämmelsen behandlas också i allmänmotiveringen (se avsnitt 6.5 i del 1).<br><br>
Hänvisningarna till årsredovisningslagen<br>
<br>
1 kap. 2 §<br>
<br>
När det i denna lag hänvisas till en bestämmelse i årsredovisningslagen<br>
(1995:000) skall bestämmelsen tillämpas utan hinder av att den anges gälla för<br>
bolag eller aktiebolag, om inte annat särskilt föreskrivs. Bestämmelser i års-<br>
redovisningslagen som gäller moderbolag och dotterbolag skall tillämpas på mo-<br>
derföretag och dotterföretag.<br>
  Om bestämmelsen i årsredovisningslagen hänvisar till en annan bestämmelse i<br>
årsredovisningslagen eller till årsredovisningslagen i dess helhet, skall även<br>
hänvisningen tillämpas, om inte annat följer av bestämmelserna i denna lag eller<br>
föreskrifter som meddelats med stöd av denna lag.<br>
<br>
(Jfr 1 kap. 2 § i kommitténs förslag)<br>
  Lagförslaget är utformat så att flertalet av bestämmelserna i nya årsre-<br>
dovisningslagen görs tillämpliga även på försäkringsföretag. Alternativet skulle<br>
vara att i lagen ta in likalydande bestämmelser. Den valda metoden över-<br>
ensstämmer bättre med synsättet att redovisningsreglerna bör ha en i grunden<br>
gemensam bas och att avvikande redovisningsregler för försäkringsföretag bör<br>
förekomma endast i den mån det erfordras på grund av försäkringsredovisnings-<br>
direktivet eller i övrigt påkallas på grund av försäkringsföretagens särskilda<br>
verksamhetsinriktning.<br>
  Första stycket avser att klargöra att bestämmelser i nya årsredovisningslagen<br>
skall tillämpas för försäkringsföretag som omfattas av ÅRFL trots att be-<br>
stämmelsen anges avse "bolag" eller "aktiebolag", om inte annat särskilt<br>
föreskrivs. Genom den sist nämnda reservationen beaktas att bestämmelsen i sig<br>
endast går att tillämpa på aktiebolag liksom att avvikande bestämmelser kan ha<br>
föreskrivits i ÅRFL eller i föreskrifter med stöd av ÅRFL.<br>
  Andra stycket innebär att, om ÅRFL hänvisar till bestämmelse i årsre-<br>
dovisningslagen vilken i sin tur hänvisar till annan bestämmelse i årsredovis-<br>
ningslagen eller till årsredovisningslagen i dess helhet, skall även dessa<br>
hänvisningar gälla, om inte annat är särskilt föreskrivet i ÅRFL eller i<br>
föreskrifter som utfärdats med stöd av denna lag.<br>
  Vid de uppräkningar av bestämmelser i förslaget till årsredovisningslag som<br>
skall tillämpas har även angivits bestämmelsens innehåll. Innehållet har som<br>
regel angivits efter de rubriker som finns till bestämmelserna i nya<br>
årsredovisningslagen. En sådan hänvisningsteknik avser att underlätta för<br>
användaren och innebär naturligtvis ingen begränsning av tillämpningsområdet.<br>
<br>
Definitioner<br>
<br>
1 kap. 3 §<br>
<br>
Följande bestämmelser i 1 kap. årsredovisningslagen (1995:000) skall tillämpas:<br>
  3 § andra stycket om definition av andelar,<br>
  4 och 5 §§ om koncern- och intresseföretagsdefinitioner,<br>
samt<br>
  6 § om hänsynstagande till vissa rättigheter hos mellanman m.m.<br>
<br>
(Jfr 1 kap. 3 § i kommitténs förslag)<br>
  Paragrafen innebär att de angivna bestämmelserna skall tillämpas på för-<br>
säkringsföretag. Detta innebär bl.a. att samma koncerndefinition kommer att<br>
gälla för försäkringsföretag som för företag i allmänhet.<br><br>
1 kap. 3 § andra stycket förslaget till årsredovisningslag<br>
<br>
Se del 2. Bestämmelsen motsvaras delvis av 11 kap. 6 § tredje stycket FRL.<br><br>
1 kap. 4 § förslaget till årsredovisningslag<br>
<br>
Se del 2. Det sjunde direktivets artiklar 1-3 om koncerndefinition gäller enligt<br>
försäkringsredovisningsdirektivets artikel 65. Nuvarande koncerndefinition<br>
återfinns i 1 kap. 9 § FRL.<br><br>
1 kap. 5 § förslaget till årsredovisningslag<br>
<br>
Se del 2. Det sjunde direktivets artiklar 2 och 33 om definition av intresse-<br>
företag gäller enligt försäkringsredovisningsdirektivets artikel 65.<br><br>
1 kap. 6 § förslaget till årsredovisningslag<br>
<br>
Se del 2. Det sjunde direktivets artikel 2 om bl.a. hänsynstagande till vissa<br>
rättigheter hos mellanman gäller enligt försäkringsredovisningsdirektivets<br>
artikel 65.<br><br>
Normgivningsbemyndigande<br>
<br>
1 kap. 4 §<br>
<br>
Regeringen eller, efter regeringens bemyndigande, Finansinspektionen får meddela<br>
närmare föreskrifter om<br>
  1. löpande bokföring, årsbokslut, årsredovisning och koncernredovisning i<br>
försäkringsföretag som omfattas av denna lag, och<br>
  2. den koncernredovisning som finansiella holdingföretag skall upprätta enligt<br>
denna lag.<br>
  Regeringen eller, efter regeringens bemyndigande, Finansinspektionen får<br>
meddela föreskrifter om i vilken utsträckning denna lag och föreskrifter som<br>
meddelats med stöd av första stycket skall tillämpas i sådana företag som helt<br>
eller delvis undantagits från lagens tillämpning enligt 1 § tredje stycket.<br>
<br>
(Jfr 1 kap. 5 § i kommitténs förslag)<br>
  Första stycket första punkten motsvarar i huvudsak 11 kap. 1 § fjärde stycket<br>
FRL. Föreslagna normgivningsbemyndigande har kommenterats i allmänmotiveringen,<br>
avsnitt 6.5 i del 1. Bestämmelsen ger ett enhetligt bemyndigande att utfärda<br>
närmare föreskrifter för de försäkringsföretag som omfattas av lagen.<br>
  I 11 kap. 1 § fjärde stycket FRL föreskrivs att "föreskrifterna skall utformas<br>
så att de främjar en klar och rättvisande översikt av försäkringsbolagets resul-<br>
tat och ställning". En motsvarande skyldighet får anses i sak följa av de<br>
bestämmelser som det hänvisas till i 2 kap. 1 § och upprepas därför inte i<br>
förevarande paragraf.<br>
  I paragrafen anges bl.a. att närmare föreskrifter får utfärdas kring den<br>
löpande bokföringen. Löpande bokföring hör i egentlig mening inte till en<br>
årsredovisningslags ämnesområde. Praktiska skäl talar dock för att även denna<br>
del av bestämmelsen åtminstone tills vidare tas in i ÅRFL.<br>
  I jämförelse med gällande rätt innehåller paragrafen det förtydligandet att<br>
föreskrifter även får meddelas om koncernredovisningen.<br>
  I 11 kap. FRL finns i dag ett normgivningsbemyndigande som även skulle kunna<br>
avse årsredovisning som skall lämnas av filialer till utländska försäkringsföre-<br>
tag. På samma sätt som för filialer till utländska kreditinstitut bör filialer<br>
till utländska försäkringsföretag undantas från skyldigheten att upprätta årsre-<br>
dovisningen enligt filiallagen samtidigt som regeringen eller, efter delegation,<br>
Finansinspektionen skall kunna meddela föreskrifter om avfattningen och<br>
innehållet i den redovisning som filialen skall lämna (se vidare förslaget till<br>
följdändringar i lagen (1992:160) om utländska filialer m.m.).<br>
  Enligt 1 § andra stycket förevarande kapitel skall finansiella holdingföretag<br>
i vissa fall upprätta koncernredovisning enligt denna lag. I sådan koncernredo-<br>
visning måste givetvis även beaktas sådana redovisningsföreskrifter som utfärdas<br>
med stöd av lagen. I första stycket andra punkten har preciserats att<br>
föreskriftsrätten omfattar den koncernredovisning som finansiella holdingföretag<br>
skall upprätta enligt lagen.<br>
  Till skillnad från i gällande rätt intas inte något generellt bemyndigande att<br>
meddela redovisningsföreskrifter som avviker från lag. Däremot behålls ett<br>
normgivningsbemyndigande för regeringen eller, efter dess bemyndigande,<br>
Finansinspektionen att meddela föreskrifter som inte bara preciserar hur be-<br>
stämmelserna skall tillämpas, utan som också kompletterar och fyller ut bestäm-<br>
melserna i lagen i mer än bara oväsentlig mån.<br>
  Ett liknande bemyndigande som i första stycket föreslås även i ÅRKL.<br>
  I andra stycket har intagits ett särskilt normgivningsbemyndigande att meddela<br>
föreskrifter avseende sådana företag som helt eller delvis undantagits från<br>
lagens tillämpning genom sådant medgivande som avses i 1 § tredje stycket. Genom<br>
bestämmelsen, som utformats i enlighet med vad lagrådet föreslagit i sitt<br>
yttrande, förtydligas att föreskrifter för redovisningen kan meddelas även för<br>
sådana undantagna företag.<br>
  I vissa frågor förutsätter lagförslaget att föreskrifter utfärdas för att<br>
fullt ut införa direktivets bestämmelser i svensk rätt. Föreskrifter som strider<br>
mot direktivet får naturligt nog inte meddelas.<br><br>
1 kap. 5 §<br>
<br>
Regeringen eller, efter regeringens bemyndigande, Finansinspektionen får<br>
föreskriva att denna lags bestämmelser, eller föreskrifter som meddelas med stöd<br>
av lagen, om koncerner skall gälla för en grupp av företag, som inte utgör en<br>
koncern enligt 3 §, men som har en gemensam eller i huvudsak gemensam ledning.<br>
<br>
(Jfr 1 kap. 4 § i kommitténs förslag)<br>
  Bestämmelsen motsvarar i huvudsak 1 kap. 9 § fjärde stycket FRL och den<br>
bestämmelse som med utgångspunkt i artikel 43.2 e i direktiv (86/635/EEG) om<br>
årsbokslut och sammanställd redovisning för banker och andra finansiella<br>
institut (bankredovisningsdirektivet) föreslagits införd i ÅRKL. Enligt artikeln<br>
får staterna föreskriva att koncernredovisning skall upprättas även av företag<br>
som står under gemensam ledning. Denna möjlighet bör kunna utnyttjas också<br>
beträffande grupper där försäkringsföretag ingår (se avsnitt 16.1 i allmänmoti-<br>
veringen). Genom bestämmelsen kan regeringen, och efter delegation, Finansin-<br>
spektionen förordna om en koncernredovisning. Möjligheten kan användas om<br>
utvecklingen medför konstruktioner av sådan typ att konsolidering erfordras för<br>
en rättvisande redovisning och genomlysning av företagsgrupper med långtgående<br>
gemensam ledning (se även författningskommentaren till ändringen av nämnda be-<br>
stämmelser i 1 kap. 9 § FRL).<br>
  Som hovrätten över Skåne och Blekinge har anfört kan bestämmelsen ses som en<br>
delegation av normgivningsmakt som förutsätter regeringens bemyndigande.<br>
Bestämmelsen har därför kompletterats med ett krav på att Finansinspektionens<br>
förordnande enligt lagrummet skall förutsätta att regeringen delegerat<br>
föreskriftsrätten till Finansinspektionen.<br>
  Efter lagrådets hörande har ett tillägg gjorts. Genom tillägget förtydligas<br>
att även sådana föreskrifter som meddelas med stöd av ÅRFL kan förklaras<br>
tillämpliga.<br><br>
Räkenskapsår för försäkringsföretag<br>
<br>
1 kap. 6 §<br>
<br>
För försäkringsföretag är kalenderår räkenskapsår om inte annat följer av 12 §<br>
tredje stycket bokföringslagen (1976:125).<br>
<br>
(Jfr 1 kap. 6 § kommitténs lagsförslag)<br>
  Paragrafen motsvarar delvis 11 kap. 1 § första stycket FRL. Den bestämmelse i<br>
bokföringslagen som det hänvisas till avser möjligheter till förlängning eller<br>
förkortning av räkenskapsår, t.ex. i samband med att bokföringsskyldigheten<br>
inträder.<br><br>
2 kap. Allmänna bestämmelser om årsredovisningen<br>
<br>
Årsredovisningens upprättande<br>
<br>
2 kap. 1 §<br>
<br>
Utöver årsbokslut enligt 11 § bokföringslagen (1976:125) skall försäkrings-<br>
företag för varje räkenskapsår upprätta årsredovisning enligt denna lag.<br>
  Om rörelsen omfattar flera försäkringsgrenar skall även en resultatanalys ingå<br>
i årsredovisningen.<br>
<br>
(Jfr 2 kap. 1 § i kommitténs förslag)<br>
  Det erinras att hänvisningar till artiklar avser artiklar i försäkringsredo-<br>
visningsdirektivet om inte annat särskilt anges.<br>
  Alla försäkringsföretag som omfattas av lagen skall enligt första stycket upp-<br>
rätta en årsredovisning enligt ÅRFL.<br>
   Enligt andra stycket skall i årsredovisningen ingå även en resultatanalys.<br>
Nuvarande krav på resultatanalys finns i 11 kap. 1 § första stycket FRL.<br>
Bestämmelserna om resultatanalys har i delvis bearbetad form överförts till<br>
ÅRFL, se vidare 6 kap. 3 § och allmänmotiveringen, avsnitt 14. I andra stycket<br>
föreskrivs också att resultatanalysen skall ingå som en del av årsredovisningen<br>
i stället för att som enligt gällande rätt fogas till resultaträkningen.<br>
  Enligt nuvarande lagstiftning är försäkringsföretag inte skyldiga att upprätta<br>
någon finansieringsanalys. Lagförslaget innebär ingen ändring av denna ordning.<br>
Årsredovisningslagens tillämpning<br>
<br>
2 kap. 2 §<br>
<br>
Följande bestämmelser om årsredovisningens innehåll i 2 kap. årsredo-<br>
visningslagen (1995:000) skall tillämpas:<br>
  1 § andra stycket om årsredovisningens delar,<br>
  2 § om överskådlighet och god redovisningssed,<br>
  3 § om rättvisande bild,<br>
  4 § om andra grundläggande redovisningsprinciper,<br>
  5 § om språk och form,<br>
  6 § om valuta, samt<br>
  7 § första och tredje stycket om årsredovisningens undertecknande.<br>
<br>
(Jfr 2 kap. 1 § i kommitténs förslag)<br><br>
2 kap. 1 § andra stycket förslaget till årsredovisningslag<br>
<br>
Se del 2. Det fjärde direktivets artikel 2 gäller enligt artikel 1.1. Paragrafen<br>
innebär bl.a. att årsredovisningen skall bestå av balansräkning, resultat-<br>
räkning, noter och förvaltningsberättelse.<br><br>
2 kap. 2 och 3 §§ förslaget till årsredovisningslag<br>
<br>
Se del 2. Det fjärde direktivets artiklar 2 och 31 om vissa allmänna krav på<br>
årsredovisningen gäller enligt artikel 1.1. Ett krav på överskådlighet och att<br>
årsredovisningen skall upprättas enligt god redovisningssed och ge en rättvisan-<br>
de bild av resultatet och ställningen gäller även för försäkringsföretag. Någon<br>
ändring av normgivningen på redovisningsområdet behandlas inte i detta<br>
sammanhang. Enligt regeringen föranleder inte heller redovisningsdirektiven att<br>
normgivningen på det finansiella området måste ske på något annat sätt än i dag.<br>
Det kan därför förutsättas att till den allmänna årsredovisningslagstiftningen<br>
kompletterande normgivning kommer att få betydelse för försäkringsföretag även i<br>
framtiden samtidigt som Finansinspektionens föreskrifter och allmänna råd får<br>
ett dominerande inflytande för hur redovisningen skall utformas i sådana<br>
företag.<br><br>
2 kap. 4 § förslaget till årsredovisningslag<br>
<br>
Se del 2. Det fjärde direktivets artikel 7 och 31 om iakttagande av vissa<br>
redovisningsprinciper gäller enligt artikel 1.1. De grundläggande redo-<br>
visningsprinciperna är relevanta även för försäkringsföretag. Reglerna gäller<br>
dock enligt 1 kap. 3 § ÅRFL i den mån inte annat följer av ÅRFL eller<br>
föreskrifter som meddelas med stöd av lagen.<br>
<br>
2 kap. 5 § förslaget till årsredovisningslag<br>
<br>
Se del 2. Bestämmelsen är viktig för att göra årsredovisningsinformationen<br>
tillgänglig för svenska intressenter och bör göras tillämplig även på försäk-<br>
ringsföretag.<br><br>
2 kap. 6 § förslaget till årsredovisningslag<br>
<br>
Se del 2. Det fjärde direktivets artikel 50 a om valuta gäller enligt artikel<br>
1.1.<br><br>
2 kap. 7 § första och tredje stycket förslaget till årsredovisningslag<br>
<br>
Se del 2. Bestämmelsen om att styrelse och verkställande direktör skall skriva<br>
under årsredovisningen m.m. bör göras tillämplig även på försäkringsföretag.<br>
Motsvarande bestämmelser finns i dag i 11 kap. 2 § andra stycket FRL.<br><br>
3 kap. Balansräkning och resultaträkning<br>
<br>
Uppställningsformer för balans- och resultaträkningarna<br><br>
3 kap. 1 §<br>
<br>
Balansräkningen skall upprättas enligt den uppställningsform som anges i bilaga<br>
1 till denna lag. Resultaträkningen skall upprättas enligt den uppställningsform<br>
som anges i bilaga 2. Hänvisningar i denna lag till bokstäver eller siffror<br>
gäller poster i dessa uppställningsformer, om inte annat framgår.<br>
<br>
(Jfr 2 kap. 2 § i kommitténs förslag)<br>
  Paragrafen innehåller bestämmelser om de uppställningsformer som skall<br>
användas vid uppställningen av balansräkningen och resultaträkningen i<br>
försäkringsföretag.<br>
  Uppställningsformen för balansräkningen följer av artikel 6. Vissa an-<br>
passningar av direktivets benämningar på poster har gjorts i enlighet med över-<br>
vägandena i allmänmotiveringen och i författningskommentaren till balans-<br>
räkningsschemat i bilaga 1. I jämförelse med direktivet har t.ex. tillkommit<br>
posterna Obeskattade reserver och Återbäringsmedel.<br>
  Det kan anmärkas att bokstavsbeteckningarna som föregår posterna i balansräk-<br>
ningen inte följer direktivet, eftersom det har tillkommit vissa poster och att<br>
passivsidans poster benämns med dubbla versaler. Posternas ordningsföljd i ba-<br>
lansräkningen följer dock direktivets uppställningsform.<br>
  Uppställningsformen för resultaträkningen är hämtad från artikel 34. Vissa<br>
anpassningar har gjorts i enlighet med övervägandena i allmänmotiveringen och<br>
författningskommentaren till bilaga 2. Även i fråga om resultaträkningen har<br>
vissa anpassningar gjorts. I förhållande till direktivet har t.ex. tillkommit<br>
posten Bokslutsdispositioner.<br>
  I resultaträkningsschemat har inte medtagits sådana delposter som enligt arti-<br>
kel 5 får sammanslås. Vidare har inte samtliga direktivets krav på indelning i<br>
delsummor intagits. Direktivets krav i detta avseende måste därför uppfyllas<br>
genom meddelande av föreskrifter.<br>
  Balansräkningen innehåller poster med versaler, romerska siffror och arabiska<br>
siffror. I viss utsträckning kan de sistnämnda bli föremål för ytterligare<br>
indelning i delposter. Resultaträkningen innehåller poster betecknade med<br>
romerska siffror, arabiska siffror och små bokstäver.<br>
  Beteckningarna på posterna har således betydelse för när posterna får<br>
sammanslås. I ÅRFL finns också bestämmelser om att poster med vissa beteckningar<br>
skall specificeras och att värderingsreglerna skall tillämpas på tillgångar som<br>
hänförs till olika tillgångsposter enligt uppställningsformen för<br>
balansräkningen. I första stycket har intagits en erinran om att hänvisningarna<br>
i ÅRFL till bokstäver eller siffror avser posterna enligt uppställningsformerna<br>
i bilaga 1 och 2, om inte annat framgår.<br>
  Beteckningarna på posterna behöver givetvis inte återges i företagets balans-<br>
och resultaträkningar.<br><br>
Årsredovisningslagens tillämpning<br>
<br>
3 kap. 2 §<br>
<br>
Med beaktande av vad som föreskrivs i 3 § skall följande bestämmelser om<br>
balansräkningen och resultaträkningen i 3 kap. årsredovisningslagen (1995:000)<br>
tillämpas:<br>
  1 § om balansräkningens innehåll,<br>
  2 § om resultaträkningens innehåll,<br>
  4 § första, tredje och fjärde styckena om uppställning och sammanslagning av<br>
poster m.m.,<br>
  5 § om jämförelsetal,<br>
  6 § första stycket om specificering av större periodiseringsposter, samt<br>
  9 § första och andra styckena om extraordinära intäkter och kostnader.<br>
<br>
(Jfr 2 kap. 3 och 8 §§ i kommitténs förslag)<br>
<br>
3 kap. 1 och 2 §§ förslaget till årsredovisningslag<br>
<br>
Se del 2. I bestämmelserna regleras balansräkningens och resultaträkningens<br>
allmänna innehåll.<br><br>
3 kap. 4 § första, tredje och fjärde styckena förslaget till årsredovisningslag<br>
<br>
Se del 2. Det fjärde direktivets artiklar 3, 4.1 och 4.3 om bl.a. uppställning<br>
och sammanslagning av poster gäller enligt artikel 1.1.<br>
  Enligt 3 kap. 4 § andra stycket i förslaget till ny årsredovisningslag får av-<br>
vikelser ske med hänsyn till rörelsens art. Denna bestämmelse följer av det<br>
fjärde direktivets artikel 4.2. Artikeln gäller inte för företag som omfattas av<br>
försäkringsredovisningsdirektivet. Någon motsvarande bestämmelse har därför inte<br>
tagits in i ÅRFL.<br><br>
3 kap. 5 § förslaget till årsredovisningslag<br>
<br>
Se del 2. Det fjärde direktivets artikel 4.4 om bl.a. föregående räkenskapsårs<br>
siffror gäller enligt artikel 1.1. Bestämmelsen motsvarar 11 kap. 2 § första<br>
stycket FRL.<br><br>
3 kap. 6 § första stycket förslaget till årsredovisningslag<br>
<br>
Se del 2. Artikel 18 och 21 i det fjärde direktivet om upplysningar om större<br>
belopp i posterna Förutbetalda kostnader och upplupna intäkter respektive<br>
Förutbetalda intäkter och upplupna kostnader gäller enligt artikel 1.1.<br>
  I den aktuella paragrafens andra stycke finns bestämmelser om att en spe-<br>
cificering inte behöver ske i bolag med högst 10 medelantalet anställda under de<br>
senaste två räkenskapsåren och högst 24 miljoner kronor i balansomslutning för<br>
det senaste räkenskapsåret. Bestämmelsen har föreslagits införd med stöd av<br>
artikel 44.2 i det fjärde direktivet. Denna artikel skall inte gälla enligt<br>
artikel 1.1. Undantagsbestämmelsen görs inte tilllämplig på försäkringsföretag.<br><br>
3 kap. 9 § första och andra styckena förslaget till årsredovisningslag<br>
<br>
Se del 2. Artikel 29 i det fjärde direktivet om redovisning av och specificering<br>
av extraordinära poster gäller enligt artikel 1.1.<br>
  I den aktuella paragrafens tredje stycke finns bestämmelser om att en spe-<br>
cificering inte behöver ske i bolag med högst 10 medelantalet anställda och<br>
högst 24 miljoner kronor i balansomslutning. Se vad som ovan anförts i<br>
anslutning till 3 kap. 6 § nya årsredovisningslagen. Undantagsbestämmelsen görs<br>
inte tillämplig på försäkringsföretag.<br><br>
Särskilda regler om sammanslagning av poster och åtaganden<br>
<br>
3 kap. 3 §<br>
<br>
De i 2 § angivna bestämmelserna i 3 kap. årsredovisningslagen  (1995:000) skall<br>
tillämpas med följande avvikelser:<br>
  1. Vad som i 4 § fjärde stycket sägs om sammanslagning av poster som föregås<br>
av arabiska siffror gäller inte för posterna upptagna i schemat för resultaträk-<br>
ningen i bilaga 2 eller för sådana poster i balansräkningen som skall tas upp<br>
under Återförsäkrares andel av försäkringstekniska avsättningar eller Försäk-<br>
ringstekniska avsättningar.<br>
  2. Inom linjen skall, utöver ställda säkerheter och ansvarsförbindelser,<br>
oåterkalleliga åtaganden som innebär risktagande anges.<br><br>
(Jfr 2 kap. 4 § i kommitténs förslag)<br>
  Genom första punkten anpassas 3 kap. 4 § fjärde stycket förslaget till års-<br>
redovisningslag till försäkringsredovisningsdirektivets regler. Enligt den nämn-<br>
da bestämmelsen i årsredovisningslagen får poster med arabiska siffror sam-<br>
manslås, om de har liten betydelse med hänsyn till kravet på rättvisande bild,<br>
eller om en sammanslagning främjar överskådligheten och posterna eller, i<br>
förekommande fall, delposterna i stället anges i not.<br>
  Poster i försäkringsredovisningsdirektivets resultaträkningsschema som föregås<br>
av liten bokstav får med vissa undantag sammanslås. Eftersom regeringens lag-<br>
förslag för resultaträkningen innehåller endast poster som inte får sammanslås<br>
föreskrivs ett undantag från årsredovisningslagen som innebär att poster med<br>
arabiska siffror inte får sammanslås i resultaträkningen.<br>
  Försäkringsredovisningsdirektivet föreskriver dessutom vissa särskilda be-<br>
gränsningar beträffande vilka poster i balansräkningen som får sammanslås.<br>
Enligt artikel 5 får inte försäkringstekniska avsättningar sammanslås och enligt<br>
artikel 24 får poster redovisade under Återförsäkrares andel av<br>
försäkringstekniska avsättningar inte heller sammanslås när de redovisas på<br>
tillgångssidan. I lagrummet föreskrivs därför att en sammanslagning av poster<br>
med arabiska siffror inte skall kunna få ske för Försäkringstekniska av-<br>
sättningar eller för Återförsäkrares andel av Försäkringstekniska avsättningar.<br>
  I andra punkten anges att åtaganden skall redovisas inom linjen. Bestämmelsen<br>
saknar motsvarighet i försäkringsredovisningsdirektivet. Posten åtaganden har<br>
dock sin motsvarighet i bankredovisningsdirektivets artikel 4. Bestämmelsen har<br>
tillkommit för försäkringsföretag med hänsyn till värdet av att gemensamma reg-<br>
ler gäller för finansiella företag och med hänsyn till den ökande betydelsen av<br>
åtaganden av olika slag även i försäkringsföretag.<br><br>
Förpliktelse till följd av försäkringsavtal<br>
<br>
3 kap. 4 §<br>
<br>
Förpliktelse som uppkommit till följd av försäkringsavtal behöver inte tas upp<br>
som ansvarsförbindelse eller åtagande.<br>
<br>
(Jfr 2 kap. 6 § i kommitténs förslag)<br>
  Bestämmelsen motsvarar artikel 7. Bestämmelsen medför att förpliktelser som<br>
uppkommer vid tecknande av försäkringsavtal och som det har tagits hänsyn till<br>
vid beräkningen av försäkringstekniska avsättningar inte behöver tas upp såsom<br>
ansvarsförbindelser eller åtagande inom linjen.<br><br>
4 kap. Värderingsregler<br>
<br>
Årsredovisningslagens tillämpning<br>
<br>
4 kap. 1 §<br>
<br>
Med beaktande av vad som föreskrivs i 2 § skall följande bestämmelser om<br>
värderingen i 4 kap. årsredovisningslagen (1995:000) tillämpas:<br>
  2 § om immateriella anläggningstillgångar,<br>
  3 § om anskaffningsvärde för anläggningstillgångar,<br>
  4 § om avskrivning av anläggningstillgångar,<br>
  5 § om nedskrivning av anläggningstillgångar,<br>
  6-8 §§ om uppskrivning av anläggningstillgångar,<br>
  9 § om värdering av omsättningstillgångar,<br>
  10 § om värdering av pågående arbeten,<br>
  11 § första och andra styckena om varulagrets anskaffningsvärde,<br>
  12 § om redovisning till bestämd mängd och fast värde,<br>
  13 § om omräkning av fordringar och skulder i utländsk valuta,<br>
  14 § om egna aktier,<br>
  15 § om periodisering av vissa belopp vid upptagande av lån,<br>
  16 § om avsättningar, samt<br>
  17 § första stycket om specificering av vissa större avsättningar.<br>
<br>
(Jfr 2 kap. 9 § i kommitténs förslag)<br>
  Det erinras att följande hänvisningar till artiklar avser artiklar i försäk-<br>
ringsredovisningsdirektivet om inte annat särskilt anges.<br>
  Bestämmelserna kommenteras närmare under den följande paragrafen.<br>
<br>
Hur värderingsreglerna skall tillämpas på ett försäkringsföretags tillgångar<br>
<br>
4 kap. 2 §<br>
<br>
De i 1 § angivna bestämmelserna i 4 kap. årsredovisningslagen (1995:000) skall<br>
tillämpas med följande avvikelser:<br>
  1. 2 § tillämpas på immateriella tillgångar (B).<br>
  2. 3 § skall tillämpas på samtliga tillgångar, om inte annat följer av detta<br>
kapitel.<br>
  3. 4 § skall tillämpas på dels immateriella tillgångar (B), dels placerings-<br>
tillgångar (C) - utom när de värderas till verkligt värde enligt 5 § i detta<br>
kapitel - samt dels sådana materiella tillgångar och varulager (G.I) och övriga<br>
tillgångar (G.IV) som stadigvarande skall brukas eller innehas.<br>
  4. a) 5 § skall tillämpas på dels immateriella tillgångar (B), dels place-<br>
ringstillgångar (C) - utom när de värderas till verkligt värde enligt 5 § i<br>
detta kapitel - samt dels sådana materiella tillgångar och varulager (G.I) och<br>
övriga tillgångar (G.IV) som stadigvarande skall brukas eller innehas.<br>
  b) 5 § andra stycket skall tillämpas endast på placeringar i koncernföretag<br>
och intresseföretag (C.II), andra finansiella placeringstillgångar än aktier och<br>
andelar (C.III.2-7) samt depåer hos företag som avgivit återförsäkring (C.IV) -<br>
utom när tillgångarna värderas till verkligt värde enligt 5 § i detta kapitel.<br>
  c) Sådana andra finansiella placeringstillgångar som utgörs av aktier och<br>
andelar (C.III.1) skall skrivas ned till det lägre värde som tillgången har på<br>
balansdagen även om det inte kan antas att värdenedgången är varaktig.<br>
  5. a) 6 och 8 §§ skall tillämpas på placeringstillgångar (C) - utom när de<br>
värderas till verkligt värde enligt 5 § i detta kapitel - samt på sådana till-<br>
gångar hänförliga till materiella tillgångar och varulager (G.I) som stadigva-<br>
rande skall innehas eller brukas.<br>
  b) Aktier och andelar i koncernföretag och intresseföretag får inte skrivas<br>
upp till högre värde än vad som medges av Finansinspektionen.<br>
  6. Uppskrivningsbelopp enligt 6 § får endast användas<br>
  - i skadeförsäkringsaktiebolag för ökning av aktiekapitalet genom fond-<br>
emission,<br>
  - i skadeförsäkringsföretag för avsättning till en uppskrivningsfond (AA.III),<br>
samt<br>
  - i livförsäkringsföretag för avsättning till en uppskrivningsfond (DD.II) ef-<br>
ter medgivande av Finansinspektionen.<br>
  7. 7 § första stycket 2 och andra stycket om användning av uppskrivningsfonden<br>
för att täcka förlust får inte tillämpas.<br>
  8. 9 § skall tillämpas på dels fordringar (F), dels kassa och bank (G.II),<br>
dels sådana materiella tillgångar och varulager (G.I) och övriga tillgångar<br>
(G.IV) som inte stadigvarande skall brukas eller innehas.<br>
  9. 12 § skall tillämpas på materiella tillgångar och varulager (G.I).<br>
(Jfr 2 kap. 9 och 10 §§ i kommitténs förslag)<br>
  Paragrafen har genomgått vissa sakliga jämkningar efter lagrådets behandling<br>
av lagförslaget.<br>
  I försäkringsredovisningsdirektivet och i ÅRFL görs inte någon åtskillnad mel-<br>
lan anläggningstillgångar och omsättningstillgångar. Detta hindrar ändå inte att<br>
den nya årsredovisningslagens värderingsregler för sådana tillgångar tillämpas<br>
också på försäkringsföretagens tillgångar, se vidare allmänmotiveringen avsnitt<br>
10.1.1.<br>
  I 1 § i förevarande kapitel anges vilka bestämmelser om värderingen m.m. i nya<br>
årsredovisningslagen som skall gälla även för försäkringsföretag. I 2 § före-<br>
skrivs vissa erforderliga anpassningar huvudsakligen genom att det föreskrivs på<br>
vilka tillgångar - hänförliga till olika tillgångsposter i försäkringsföretagens<br>
balansräkningsschema - som värderingsbestämmelserna skall tillämpas på. Årsredo-<br>
visningslagens grundläggande värderingsregler i 4 kap. kommer på så sätt att<br>
utgöra utgångspunkten för värderingen även i försäkringsföretag. De tillämpas<br>
följaktligen i den mån inte annat följer av ÅRFL eller föreskrifter som utfärdas<br>
med stöd av lagen.<br>
  Nedan kommenteras gemensamt bestämmelserna i förslaget till ny årsredovis-<br>
ningslag vartill hänvisas i 1 § detta kapitel och de anpassningar som följer av<br>
2 §.<br><br>
4 kap. 2 § förslaget till årsredovisningslag (jfr 2 § 1)<br>
<br>
Se del 2. Artikel 34 och 37 i det fjärde direktivet gäller enligt artikel 1.1.<br>
Bestämmelsen i 11 kap. 6 § FRL innebär i dag ett förbud mot aktivering av s.k.<br>
organisationskostnader. Lagförslaget innebär att immateriella tillgångar får<br>
aktiveras i försäkringsföretag enligt samma principer som för företag i<br>
allmänhet. Bestämmelserna i den nya årsredovisningslagen om immateriella anlägg-<br>
ningstillgångar görs därför tillämpliga på tillgångar hänförliga till posten Im-<br>
materiella tillgångar enligt balansräkningsschemat för försäkringsföretag.<br>
  Bestämmelsen har behandlats i allmänmotiveringen, avsnitt 10.1.1.<br><br>
4 kap. 3 § förslaget till årsredovisningslag (jfr 2 § 2)<br>
<br>
Se del 2. Det fjärde direktivets artikel 35 gäller enligt artikel 1.1. Be-<br>
stämmelserna om att anläggningstillgång skall tas upp till anskaffningsvärdet<br>
och om hur detta skall bestämmas skall enligt förslaget tillämpas på samtliga<br>
tillgångar, om inte annat följer av 4 kap. Detta innebär att värderingsreglerna<br>
i bestämmelsen gäller för sådana tillgångar för vilka inga särskilda<br>
värderingsbestämmelser föreskrivs.<br>
  Det kan i sammanhanget nämnas att enligt förslaget till årsredovisningslag<br>
gäller gemensamma bestämmelser för beräkning av anskaffningsvärdet för omsätt-<br>
nings- och anläggningstillgångar.<br>
  I ÅRFL finns särskilda bestämmelser om att över- eller underkurs som skall<br>
periodiseras skall beaktas i anskaffningsvärdet på värdepapper och<br>
lånefordringar (se 4 §).<br>
  Bestämmelserna om beräkningen av anskaffningsvärdet har behandlats i<br>
allmänmotiveringen, avsnitt 10.1.2.<br><br>
4 kap. 4 § förslaget till årsredovisningslag (jfr 2 § 3)<br>
<br>
Se del 2. Det fjärde direktivets artiklar 34, 35 och 37 om avskrivningar m.m.<br>
gäller enligt artikel 1.1. Bestämmelsen skall enligt artikel 51 tillämpas på<br>
immateriella tillgångar, placeringstillgångar samt övriga materiella anläg-<br>
gningstillgångar.<br>
  Enligt artikel 49.3 skall inte avskrivning ske på byggnader och mark som vär-<br>
deras till marknadsvärde. Det anförda beaktas genom tillägget att bestämmelsen<br>
inte skall tillämpas när tillgångar värderas till verkligt värde. Bestämmelsen<br>
kommer därför att gälla endast vid en värdering med utgångspunkt i anskaffnings-<br>
värdet.<br>
  Det är inte alla tillgångar i posterna Materiella tillgångar och varulager<br>
samt Övriga tillgångar som skall värderas på samma sätt som anläggnings-<br>
tillgångar. För att peka ut de tillgångar som 4 kap. 4 § i nya årsredovisnings-<br>
lagen skall tillämpas på föreskrivs att det skall vara fråga om tillgångar som<br>
skall stadigvarande brukas eller innehas (se vidare allmänmotiveringen, avsnitt<br>
10.1.1). Av den bestämmelse som det hänvisas till följer att avskrivningar måste<br>
ske bara för sådana tillgångar som har en begränsad ekonomisk livslängd.<br>
  Bestämmelserna om avskrivningar har behandlats i allmänmotiveringen, avsnitt<br>
10.1.3.<br><br>
4 kap. 5 § förslaget till årsredovisningslag (jfr 2 § 4)<br>
<br>
Se del 2. Det fjärde direktivets artikel 19 och 35 om nedskrivningar och rever-<br>
seringar gäller enligt artikel 1.1. Nedskrivningsskyldigheten i första stycket<br>
skall enligt artikel 51 a gälla immateriella tillgångar, placeringstillgångar<br>
samt övriga materiella tillgångar. Sådana förhållanden som föranleder en<br>
nedskrivning vid värderingen med utgångspunkt i anskaffningsvärdet påverkar<br>
självfallet även en värdering till verkligt värde. Bestämmelserna om<br>
nedskrivning och reversering bör inte göras tillämpliga när tillgången värderas<br>
till verkligt värde. Detta bör komma till tydligt uttryck i bestämmelsen på sam-<br>
ma sätt som i fråga om bestämmelsen om avskrivningarna i tredje punkten. Bestäm-<br>
melsen i 4 kap. 5 § i nya årsredovisningslagen får alltså betydelse för place-<br>
ringstillgångar endast vid en värdering med utgångspunkt i historiskt anskaff-<br>
ningsvärde. Det kan emellertid anmärkas att om placeringstillgång värderas till<br>
verkligt värde i balansräkningen, skall upplysning om en värdering med<br>
utgångspunkt i anskaffningsvärdet lämnas i not (se 7 §).<br>
  Av artikel 51 b följer att andra stycket i den föreslagna bestämmelsen, dvs.<br>
om att en nedskrivning får göras även om värdenedgången inte kan antas vara<br>
varaktig, skall tillämpas på finansiella tillgångar som tas upp under<br>
tillgångsposterna Placeringar i koncernföretag och intresseföretag, Andra fi-<br>
nansiella placeringstillgångar (utom tillgångar hänförliga till posten aktier<br>
och andelar) samt Depåer hos företag som avgivit återförsäkring. Även denna be-<br>
stämmelse blir tillämplig bara vid en värdering med utgångspunkt i anskaffnings-<br>
värdet.<br>
  Även de reverseringsregler som föreslås i tredje stycket skall enligt ovan<br>
nämnda artiklar tillämpas endast när nyss nämnda värderingsprincip tilllämpas.<br>
När det gäller sådana andra finansiella placeringstillgångar som utgörs av<br>
aktier och andelar, dvs. sådana tillgångar som skall ingå i posten C.II.1.<br>
innebär lagförslaget att sådana tillgångar skall - om de inte konsekvent<br>
värderas till verkligt värde - värderas enligt en lägsta värdets princip. Sådana<br>
tillgångar skall då skrivas ned till det lägre värde som tillgången har på<br>
balansdagen även om det inte kan antas att värdenedgången är bestående. Genom<br>
bestämmelsen utnyttjas den option som anges i artikel 51 andra stycket i försäk-<br>
ringsredovisningsdirektivet.<br>
  Bestämmelserna om nedskrivningar har berörts i allmänmotiveringen, avsnitt<br>
10.1.4.<br><br>
4 kap. 6 § förslaget till årsredovisningslag (jfr 2 § 5)<br>
<br>
Se del 2. Det fjärde direktivets artikel 33 om uppskrivningar m.m. gäller enligt<br>
artikel 1.1. Bestämmelsens första stycke motsvarar delvis 11 kap. 5 § FRL. Be-<br>
stämmelserna om uppskrivning skall enligt förslaget tillämpas på tillgångar som<br>
tas upp under Placeringstillgångar och sådana tillgångar hänförliga till Materi-<br>
ella tillgångar och varulager som skall stadigvarande innehas eller brukas.<br>
Bestämmelsen följer även av artikel 50 i försäkringsredovisningsdirektivet samt<br>
ges betydelse endast vid en värdering med utgångspunkt i anskaffningsvärdet.<br>
  Nyemission i skadeförsäkringsaktiebolag får, till skillnad från aktiebolag i<br>
allmänhet, inte ske till kurs understigande nominellt belopp (jfr 4 kap. 1 §<br>
tredje stycket FRL och 4 kap. 1 § fjärde stycket aktiebolagslagen. Någon del av<br>
uppskrivningsfonden kan därmed inte användas för ökning av aktiekapitalet genom<br>
nyemission. Bestämmelserna om uppskrivningsfondens användning har därför<br>
justerats i förhållande till förslaget i lagrådsremissen.<br>
  Aktier och andelar i koncern- och intresseföretag får inte skrivas upp till<br>
högre värde än vad som medges av Finansinspektionen. Ett sådant medgivande krävs<br>
i dag även för andra aktier och andelar som innehas som ett led i organisationen<br>
av bolagets försäkringsrörelse. Sådana innehav torde i övervägande antalet fall<br>
vara att anse som ett intresseföretagsinnehav. Den föreslagna bestämmelsen mot-<br>
svarar därför trots den nu anmärkta skillnaden ändå i allt väsentligt vad som i<br>
dag gäller enligt 11 kap. 5 § första stycket andra meningen FRL.<br>
  Bestämmelserna om uppskrivning kommenteras också i allmänmotiveringen, avsnitt<br>
10.1.5.<br><br>
4 kap. 7 § förslaget till årsredovisningslag (jfr 2 § 7)<br>
<br>
Se del 2. Det fjärde direktivets artikel 33 om användning av uppskrivningsfond<br>
m.m. gäller enligt artikel 1.1. Första stycket 1 i den föreslagna bestämmelsen i<br>
nya årsredovisningslagen motsvarar delvis 11 kap. 5 § FRL. Andra punkten i<br>
förslaget till ny årsredovisningslag om möjligheten att ta uppskrivningsfond i<br>
anspråk för att täcka förlust saknar för försäkringsföretag motsvarighet i gäl-<br>
lande rätt. I ÅRFL intas därför en särskild bestämmelse som undantar tillämp-<br>
ningen av första stycket andra punkten.<br><br>
4 kap. 8 § förslaget till årsredovisningslag (jfr 2 § 6)<br>
<br>
Det samband som råder mellan nedskrivningsreglerna och reverseringsreglerna samt<br>
den hänvisning som i försäkringsredovisningsdirektivets artikel 1.1 görs till<br>
artikel 33 i det fjärde direktivet innebär enligt regeringen att den föreslagna<br>
bestämmelsen i 4 kap. 8 § nya årsredovisningslagen bör göras tillämplig också på<br>
försäkringsföretag. Även här skall bestämmelsen tillämpas endast när tillgången<br>
värderas med utgångspunkt i anskaffningsvärdet. I de fall en värdering sker till<br>
verkligt värde skall den vinst varmed bokfört värde överstiger anskaffnings-<br>
värdet i stället sättas av till en fond för orealiserade vinster (se vidare 6<br>
§).<br>
  Det belopp varmed uppskrivning sker kan enligt förslaget användas för ökning<br>
av aktiekapitalet i skadeförsäkringsaktiebolag, avsättning till upp-<br>
skrivningsfond i andra skadeförsäkringsföretag samt avsättning till en upp-<br>
skrivningsfond under Återbäringsmedel i livförsäkringsföretag. Detta motsvarar<br>
delvis 11 kap. 5 § andra stycket FRL. Vidare krävs enligt bestämmelsen Finans-<br>
inspektionens medgivande för avsättning till en uppskrivningsfond under Återbä-<br>
ringsmedel i livförsäkringsföretag. Detta motsvarar den ordning som i dag gäller<br>
enligt 11 kap. 5 § fjärde stycket FRL.<br>
  Bestämmelsen kommenteras även i allmänmotiveringen, avsnitt 10.1.5.<br>
<br>
4 kap. 9 § förslaget till årsredovisningslag (jfr 2 § 8)<br>
<br>
Se del 2. Artikel 39 i det fjärde direktivet om värdering av omsättnings-<br>
tillgångar gäller enligt artikel 1.1. Att bestämmelsen skall tillämpas på<br>
posterna Fordringar och Kassa och bank följer av artikel 53. Förslaget innebär<br>
också att bestämmelserna skall tillämpas på sådana Materiella tillgångar och<br>
varulager samt Övriga tillgångar som inte stadigvarande skall brukas eller<br>
innehas.<br>
  Bestämmelsen kommenteras också i allmänmotiveringen, avsnitt 10.2.1.<br>
<br>
4 kap. 10 § förslaget till årsredovisningslag<br>
<br>
Se del 2. Motsvarande bestämmelse om pågående arbeten saknas i försäk-<br>
ringsredovisningsdirektivet. Det saknas dock anledning att i detta avseende ha<br>
avvikande bestämmelser för försäkringsföretag. Bestämmelsen bör därför göras<br>
tillämplig även på försäkringsföretag.<br>
  Bestämmelsen berörs även i allmänmotiveringen, avsnitt 10.2.2.<br><br>
4 kap. 11 § första och andra styckena förslaget till årsredovisningslag<br>
<br>
Se del 2. Artikel 40 i det fjärde direktivet om beräkning av anskaffningsvärde<br>
för likartade tillgångar i varulager gäller enligt artikel 1.1.<br>
  Bestämmelsen berörs också i allmänmotiveringen, avsnitt 10.2.3.<br><br>
4 kap. 12 § förslaget till årsredovisningslag (jfr 2 § 9)<br>
<br>
Se del 2. Artikel 38 i det fjärde direktivet om en möjlighet att redovisa vissa<br>
tillgångar till fast mängd och bestämt värde gäller enligt artikel 1.1. Av arti-<br>
kel 52 följer att bestämmelsen skall tillämpas på tillgångar hänförliga till<br>
materiella tillgångar och varulager.<br>
  Bestämmelsen berörs också i allmänmotiveringen, avsnitt 10.2.3.<br><br>
4 kap. 13 § förslaget till årsredovisningslag<br>
<br>
Se del 2. Motsvarande bestämmelse om omräkning av fordringar och skulder i<br>
utländsk valuta saknas i försäkringsredovisningsdirektivet. Det saknas även här<br>
anledning att föreskriva avvikande bestämmelser för försäkringsföretag. Enligt<br>
regeringen saknas det i vart fall i nuläget skäl för att införa några avvikande<br>
bestämmelser som begränsar tillämpningen till vissa poster.<br>
  Bestämmelsen berörs även i allmänmotiveringen, avsnitt 10.2.2.<br><br>
4 kap. 14 § förslaget till årsredovisningslag<br>
<br>
Se del 2. Första stycket om egna aktier motsvaras av 11 kap. 9 § andra stycket<br>
FRL. Andra stycket om andelar som dotterföretag äger i mo-derföretag motsvaras<br>
av 11 kap. 6 § andra stycket FRL.<br><br>
4 kap. 15 § förslaget till årsredovisningslag<br>
<br>
Se del 2. Artikel 41 i det fjärde direktivet om periodisering av s.k. kapi-<br>
talrabatter m.m. gäller enligt artikel 1.1. Enligt 11 kap. 6 § första stycket<br>
FRL gäller inte bestämmelserna i 17 § bokföringslagen om att kapitalrabatt och<br>
direkta emissionsutgifter skall kostnadsföras över flera år. Även försäkrings-<br>
företag föreslås nu få periodisera sådana utgifter (jfr även de längre gående<br>
reglerna i 4 §).<br>
  Bestämmelsen har behandlats i allmänmotiveringen, avsnitt 10.2.4.<br><br>
4 kap. 16 § förslaget till årsredovisningslag<br>
<br>
Se del 2. Det fjärde direktivets artikel 20 om principer för avsättningar gäller<br>
enligt artikel 1.1. Dessa har således som utgångspunkt betydelse även för<br>
försäkringstekniska avsättningar men kompletteras därvid av de särskilda<br>
bestämmelser som föreslås för sådana avsättningar i 9 § i förevarande kapitel.<br>
  Bestämmelserna har behandlats i allmänmotiveringen, avsnitt 11.1.<br><br>
4 kap. 17 § första stycket förslaget till årsredovisningslag<br>
<br>
Se del 2. Artikel 42 andra stycket i det fjärde direktivet om specificering av<br>
större avsättningar skall tillämpas enligt artikel 1.1.Bestämmelsen blir tilläm-<br>
plig på posten Övriga avsättningar (GG.3) i balansräkningen.<br>
  Bestämmelserna har behandlats i allmänmotiveringen, avsnitt 9.3.<br>
  Paragrafens andra stycke, som inte görs tillämpligt på försäkringsföretag, av-<br>
ser undantag för bolag enligt artikel 44.2 i det fjärde direktivet (jfr<br>
kommentaren till 3 kap. 6 § förslaget till årsredovisningslag).<br><br>
Särskilda begränsningsregler för värderingen<br>
<br>
4 kap. 3 §<br>
<br>
Samma värderingsprincip skall tillämpas på alla placeringstillgångar (C) som<br>
ingår i en och samma post som föregås av en arabisk siffra eller som tas upp<br>
under Byggnader och mark (C.I).<br>
<br>
(Jfr 2 kap. 11 § i kommitténs förslag)<br>
  I artikel 46.5 anges att samma värderingsmetod skall användas för samtliga<br>
placeringstillgångar som ingår i en och samma post som betecknas med arabisk<br>
siffra eller som tas upp under byggnader och mark. Direktivet föreskriver<br>
således vissa begränsningar i tillgängliga värderingsalternativ. Dessa innebär<br>
t.ex. att samtliga värdepapper som ingår i posten Obligationer och räntebärande<br>
värdepapper skall värderas på ett enhetligt sätt i det enskilda företaget och<br>
att även samtliga tillgångar som redovisas under rubriken Byggnader och mark<br>
skall redovisas enligt en enhetlig princip. I förhållande till kommitténs för-<br>
slag har vissa redaktionella ändringar gjorts i syfte att bestämmelsen skall<br>
närmare ansluta till försäkringsredovisningsdirektivets artikel 46.5.<br>
  Bestämmelsen kommenteras också i allmänmotiveringen, avsnitt 10.1.7.<br><br>
Periodisering av överkurs och underkurs<br>
<br>
4 kap. 4 §<br>
<br>
Om det belopp som erlagts för räntebärande värdepapper eller lånefordringar<br>
överstiger eller underskrider det belopp som skall erhållas på förfallodagen<br>
(överkurs respektive underkurs), skall mellanskillnaden periodiseras.<br>
  Vid beräkning av anskaffningsvärdet för räntebärande värdepapper och lånefor-<br>
dringar skall sådan periodisering av över- eller underkurs som avses i första<br>
stycket beaktas.<br>
  En periodisering enligt första stycket får underlåtas under samma förut-<br>
sättningar som de som anges i 4 kap. 15 § andra meningen årsredovisningslagen<br>
(1995:000). Om en periodisering underlåts skall upplysning om förhållandet läm-<br>
nas i en not.<br>
<br>
(Jfr 2 kap. 12 § i kommitténs förslag)<br>
  Bestämmelsen utgår från artikel 55.1 i enlighet med de överväganden som görs i<br>
allmänmotiveringen. avsnitt 10.2.4.<br>
  Bestämmelsen har utformats i överensstämmelse med motsvarande bestämmelse som<br>
föreslås införd för kreditinstitut och värdepappersbolag, se del 3. Vissa för-<br>
ändringar i förhållande till kommitténs förslag har därmed skett. Bestämmelsen<br>
har uttryckligen förklarats tillämplig även på lånefordringar. Dessutom har en<br>
motsvarande undantagsregel som för kreditinstitut och värdepappersbolag intagits<br>
i bestämmelsen. En periodisering får alltså underlåtas om en periodisering<br>
skulle vara utan betydelse med hänsyn till kravet på rättvisande bild.<br>
  I 4 kap. 15 förslaget till ny årsredovisningslag föreslås bestämmelser om<br>
periodisering av s.k. kapitalrabatter och direkta emissionsutgifter. Bestämmel-<br>
sen föreslås tillämplig på försäkringsföretag genom en hänvisning dit i 1 § i<br>
förevarande kapitel.<br><br>
Värdering av placeringstillgångar till verkligt värde<br>
<br>
4 kap. 5 §<br>
<br>
Placeringstillgångar (C) får, med undantag för aktier och andelar i<br>
koncernföretag och intresseföretag (C.II.1 och C.II.3), värderas till verkligt<br>
värde enligt 4 kap. 9 § tredje stycket årsredovisningslagen (1995:000) även när<br>
detta värde överstiger anskaffningsvärdet. Placeringstillgångar för vilka liv-<br>
försäkringstagaren bär placeringsrisken (D) skall alltid värderas till verkligt<br>
värde.<br>
<br>
(Jfr 2 kap. 13 § i kommitténs förslag)<br>
  Bestämmelsen har behandlats i allmänmotiveringen, avsnitt 10.1.7.Genom<br>
bestämmelsen utnyttjas möjligheten i artikel 46.1 att tillåta att placering-<br>
stillgångar värderas till verkligt värde.<br>
  Aktier och andelar i koncern- och intresseföretag föreslås dock bli undantagna<br>
från en sådan möjlighet med hänsyn till de svårigheter som kan föreligga att<br>
bestämma ett enhetligt verkligt värde för sådana tillgångar.<br>
  Mer detaljerade föreskrifter om en värdering till verkligt värde finns i arti-<br>
klarna 48 och 49 i försäkringsredovisningsdirektivet.<br>
  Bestämmelser om hur verkligt värde skall bestämmas finns i 4 kap. 9 § tredje<br>
stycket i förslaget till årsredovisningslag. I lagförslaget görs en hänvisning<br>
till denna bestämmelse. Några särskilda bestämmelser för hur det verkliga värdet<br>
skall inom denna ram bestämmas mot bakgrund av artiklarna 48 och 49 har inte nu<br>
intagits i ÅRFL. Sådana bestämmelser bör i stället införas genom föreskrifter av<br>
regeringen eller Finansinspektionen.<br>
  I bestämmelsen föreskrivs att placeringstillgångar för vilka livförsäkringsta-<br>
gare bär placeringsrisken alltid skall värderas till verkligt värde. En sådana<br>
bestämmelse följer av artikel 46.2. De tillgångar som nu nämnts kan innehas av<br>
fondförsäkringsföretag som driver rörelse enligt lagen (1989:1079) om<br>
livförsäkringar med anknytning till värdepappersfonder. I den mån som sådana<br>
företag innehar placeringstillgångar för vilka livförsäkringsföretagarna inte<br>
bär placeringsrisken bör emellertid värderingsreglerna för företag i allmänhet<br>
gälla, dvs. att tillgångar som utgångspunkt skall värderas med utgångspunkt i<br>
anskaffningsvärdet men med en värdering till verkligt värde som tillåten prin-<br>
cip.<br><br>
4 kap. 6 §<br>
<br>
Vinster eller förluster som uppkommer när tillgångar värderas till verkligt<br>
värde enligt 5 § skall redovisas som särskilda poster i resultaträkningen.<br>
  Vinst som uppkommer vid tillämpning av 5 § till följd av att det bokförda<br>
värdet överstiger anskaffningsvärdet skall i balansräkningen sättas av till en<br>
fond för orealiserade vinster.<br>
  Om summan av orealiserade vinster vid utgången av ett räkenskapsår är mindre<br>
än vid utgången av det föregående räkenskapsåret, skall fonden för orealiserade<br>
vinster sättas ned i samma mån.<br>
<br>
(Jfr 2 kap. 13 § i kommitténs förslag)<br>
  Bestämmelsen har behandlats i allmänmotiveringen, avsnitt 10.1.8.<br>
I bestämmelsen anges hur redovisningen skall ske om företagen redovisar<br>
placeringstillgångar till verkligt värde i balansräkningen. De regler som<br>
föreslås har sin bakgrund i artiklarna 44 och 47 i försäkringsredovis-<br>
ningsdirektivet.<br>
  Av första stycket följer att orealiserade vinster och förluster skall tas upp<br>
i särskilda poster i resultaträkningen. Därigenom framgår på ett tydligt sätt de<br>
ej realiserade värdeförändringarnas storlek. Bestämmelsen gäller både<br>
skadeförsäkringsföretag och livförsäkringsföretag.<br>
  Enligt andra stycket föreslås att orealiserade vinster skall i balansräkningen<br>
sättas av till en fond för orealiserade vinster. Detta innebär att redovisningen<br>
av beloppen till fonden skall ske som en omföring inom eget kapital respektive<br>
återbäringsmedel. Sådana fonder skall enligt lagförslagets 5 kap. 4 § utgöra<br>
bundet eget kapital i skadeförsäkringsföretag. Därigenom tillgodoses att medlen<br>
inte kan bli föremål för utdelning i sådana företag. I livförsäkringsföretag<br>
skall, enligt bestämmelsen, medlen sättas av till Återbäringsmedel. Av andra<br>
stycket framgår vidare att fonden för orealiserade vinster skall sättas ned, om<br>
orealiserade vinster under senare år är lägre än föregående år. På detta sätt<br>
regleras exklusivt på vilket sätt fonden kan användas. Även en minskning av<br>
tidigare redovisad icke utdelningsbar vinstandel i fonden redovisas som en om-<br>
föring inom eget kapital respektive återbäringsmedel.<br>
  Den allmänna hänvisning till ÅRFL som regeringen föreslår införd i lagen om<br>
livförsäkringar med anknytning till värdepappersfonder får betydelse även i<br>
detta sammanhang. För det första skall fondförsäkringsföretag särredovisa<br>
vinster och förluster i resultaträkningen när värderingen sker till verkligt<br>
värde enligt de bestämmelser som gäller för livförsäkringsföretag. För det andra<br>
skall fondförsäkringsföretag vid behandlingen av orealiserade vinster inom eget<br>
kapital följa de bestämmelser som föreslås för skadeförsäkringsföretag. Fondför-<br>
säkringsföretag skall alltså, enligt förslaget, göra en omföring i balansräk-<br>
ningen av beloppet till Fond för orealiserade vinster. Denna fond skall tas upp<br>
som bundet eget kapital.<br><br>
Upplysningar om en alternativ värdering av placeringstillgångar<br>
<br>
4 kap. 7 §<br>
<br>
Om placeringstillgångar (C) i balansräkningen värderas med utgångspunkt i an-<br>
skaffningsvärdet, skall upplysningar om en värdering till verkligt värde lämnas<br>
i en not. Upplysningarna skall lämnas fördelade på de i balansräkningen enligt<br>
bilaga 1 upptagna tillgångsposterna. När placeringstillgångar (C eller D) i<br>
balansräkningen värderas till verkligt värde enligt 5 §, skall på samma sätt<br>
upplysningar om en värdering med utgångspunkt i anskaffningsvärdet lämnas i en<br>
not.<br>
<br>
(Jfr 2 kap. 13 § i kommitténs förslag)<br>
  Beträffande sådana tillgångar som värderas till verkligt värde innehåller di-<br>
rektivet vissa särskilda krav på tilläggsupplysningar för att komma till rätta<br>
med den bristande jämförbarhet som kan uppkomma genom att olika för-<br>
säkringsföretag använder olika värderingsalternativ. Direktivets bestämmelser<br>
finns i artikel 46.4.<br>
  Paragrafens första mening innebär att vid en värdering i balansräkningen till<br>
verkligt värde skall upplysningar om en värdering med utgångspunkt i anskaff-<br>
ningsvärdet anges i en not. Vid en värdering i balansräkningen med utgångspunkt<br>
i anskaffningsvärdet skall på motsatt sätt uppgifter om verkligt värde anges i<br>
en not.<br>
  Det framgår inte närmare av försäkringsredovisningsdirektivet på vilken nivå<br>
som notupplysningar med en alternativ värdering skall lämnas. Det synes i vart<br>
fall erforderligt att en alternativ värdering skall lämnas fördelat åtminstone<br>
på de poster som skall anges enligt bestämmelserna om balansräkningen i bilaga<br>
1. Detta följer av den bestämmelse som intagits i andra meningen.<br>
  Det framgår inte heller av försäkringsredovisningsdirektivet hur noggrann en<br>
alternativ värdering i noterna skall vara, särskilt om tillgången värderas till<br>
verkligt värde i balansräkningen och upplysningar om en värdering med-<br>
utgångspunkt i anskaffningsvärdet därigenom skall lämnas i en not. Det förefal-<br>
ler enligt regeringen nödvändigt att den alternativa värderingen skall ge en<br>
rimlig bild av hur ställningen och resultatet varit om den icke använda värde-<br>
ringsprincipen hade tilllämpats i balansräkningen. Utgångspunkten måste därför<br>
vara att upplysningarna skall lämnas med beaktande även av erforderliga avskriv-<br>
ningar och nedskrivningar (se även allmänmotiveringen, avsnitt 10.1.7).<br><br>
Förutbetalda anskaffningskostnader<br>
<br>
4 kap. 8 §<br>
<br>
Direkta och indirekta anskaffningskostnader som har ett klart samband med<br>
tecknande av försäkringsavtal skall tas upp som tillgång, om de är av väsentligt<br>
värde för den bedrivna rörelsen under kommande år.<br>
<br>
(Jfr 4 kap. 14 § i kommitténs förslag)<br>
  Aktivering av anskaffningskostnader i ett försäkringsföretag regleras i<br>
artiklarna 18, 40 och 54. Regeringen har enligt de överväganden som behandlas i<br>
allmänmotiveringen stannat för att en aktivering skall ske (se avsnitt 10.2.5).<br>
  Vid bedömningen av om förutsättningar att ta upp kostnaderna som en tillgång<br>
är uppfyllda måste, utöver de särskilda kraven i bestämmelsen, även iakttas de<br>
allmänna principer för redovisningen som föreslås lagfästa genom 2 kap. 4 § i<br>
förslaget till ny årsredovisningslag och som skall gälla för försäkringsföretag<br>
genom en hänvisning dit i 2 kap. 2 § ÅRFL (jfr även betänkandet del II s. 376).<br><br>
Redovisning av försäkringstekniska avsättningar<br>
<br>
4 kap. 9 §<br>
<br>
Försäkringstekniska avsättningar (EE) skall tas upp i balansräkningen med<br>
tillämpning av 7 kap. 1 och 2 §§ försäkringsrörelselagen (1982:713).<br>
  Såsom Avsättning för ej intjänade premier och kvardröjande risker (EE.1) i<br>
skadeförsäkringsrörelse, skall tas upp belopp motsvarande premiereserven.<br>
  Såsom Livförsäkringsavsättning (EE.2) i livförsäkringsrörelse, skall tas upp<br>
belopp motsvarande premiereserven inklusive belopp för tilldelad återbäring,<br>
utom sådan tilldelad återbäring som förfallit till betalning.<br>
<br>
(Jfr 2 kap. 15-17 §§ i kommitténs förslag och 4 kap. 10 § i lagrådsremissens<br>
förslag)<br>
  Paragrafen kommenteras närmare i allmänmotiveringen, avsnitt 11.4 och i<br>
kommentaren till ändringarna i 7 kap. 1 och 2 §§ FRL.<br>
  Paragrafens andra och tredje stycke utgjorde i lagrådsremissen en egen para-<br>
graf, men har sammanförts med första stycket i enlighet med vad lagrådet har<br>
förordat.<br>
  Genom förevarande paragraf införlivas bestämmelser i artiklarna 56, 57, 58, 59<br>
och 60.1 med svensk rätt.<br>
  I paragrafens första stycke hänvisas till bestämmelser i 7 kap. 1 och 2 §§ FRL<br>
som skall tillämpas även i årsredovisningen. En samordning sker av nuvarande<br>
försäkringstekniska skulder i rörelsereglerna för att harmoniera med de regler<br>
om redovisningsmässiga avsättningar som skall införas till följd av försäk-<br>
ringsredovisningsdirektivet. I det följande redogörs kort för innehållet i FRL:s<br>
bestämmelser.<br><br>
7 kap. 1 § första stycket förslaget till ändring i FRL<br>
<br>
Stycket motsvarar bl.a. bestämmelser i artikel 56. I bestämmelsen anges den all-<br>
männa principen om att försäkringstekniska avsättningar skall motsvara belopp<br>
som behövs för att företaget vid varje tidpunkt skall kunna uppfylla alla<br>
åtaganden med anledning av ingångna försäkringsavtal.<br>
  I paragrafen regleras också bestämningen av Avsättning för oreglerade skador.<br>
En avsättning för oreglerade skador i skadeförsäkringsrörelse skall enligt<br>
artikel 60.1 inkludera kostnaderna för inträffade men ej anmälda försäkringsfall<br>
samt skaderegleringskostnader. Posten motsvarar i allt väsentligt belopp som i<br>
dag skall redovisas uppdelat på ersättningsreserv samt skadebehandlingsreserv.<br>
  En avsättning för oreglerade skador skall göras också i livförsäkringsrörelse.<br>
Avsättningen för oreglerade skador i sådan rörelse skall enligt artikel 60.2<br>
vara lika stor som skulden till förmånstagarna med tillägg för kostnaden för<br>
reglering av ersättningsfall. Avsättningen kan på samma sätt som i skadeförsäk-<br>
ringsrörelse jämföras med nuvarande ersättningsreserv och skadebehandlingsre-<br>
serv.<br><br>
7 kap. 1 § tredje stycket förslaget till ändring i FRL<br>
<br>
Stycket motsvarar bestämmelser i artikel 59 och 60. I artiklarna regleras beräk-<br>
ningen av Avsättning för oreglerade skador i skade- och livförsäkringsrörelse.<br><br>
7 kap. 2 § första stycket förslaget till ändring i FRL<br>
<br>
Stycket motsvarar närmast bestämmelser i artikel 57 och 58. I paragrafen regle-<br>
ras principerna för beräkning av premiereserv i liv- och skade-<br>
försäkringsrörelse. Vidare framgår att kvardröjande risker i skade-<br>
försäkringsrörelse skall beaktas genom ett särskilt tillägg.Det aktuella stycket<br>
motsvarar även regler i artikel 59.<br><br>
7 kap. 2 § andra stycket förslaget till ändring i FRL<br>
<br>
Bestämmelsen motsvarar närmast bestämmelser i artikel 57.1 och 59. Av det<br>
aktuella stycket framgår principer för beräkning av premiereservering för<br>
livförsäkringsavtal.<br>
  I andra stycket i förevarande paragraf i ÅRFL behandlas hur Avsättningen för<br>
ej intjänade premier och kvardröjande risker skall bestämmas. Möjligheten enligt<br>
artikel 26 i försäkringsredovisningsdirektivet att föreskriva att avsättning för<br>
ej intjänade premier kan få omfatta avsättningen för kvardröjande risker har ut-<br>
nyttjats. Därigenom kan denna post i huvudsak jämställas med premiereserven<br>
enligt förslaget till 7 kap. 1 § första stycket FRL.<br>
  I tredje stycket behandlas posten Livförsäkringsavsättning. Posten kommer<br>
såsom den har bestämts att i huvudsak motsvara dagens premiereserv med tillägg<br>
för tilldelad återbäring. Sådan tilldelad återbäring som skall upptas i Avsätt-<br>
ning för oreglerade skador skall dock inte ingå. Ett undantag har därför sär-<br>
skilt föreskrivits för återbäring som förfallit till betalning men ännu inte har<br>
betalats ut (jfr artiklarna 27 och 60.2).<br><br>
5 kap. Tilläggsupplysningar<br>
<br>
Årsredovisningslagens tillämpning<br>
<br>
5 kap. 1 §<br>
<br>
Utöver vad som följer av övriga bestämmelser i denna lag skall årsredovisningen<br>
innehålla de upplysningar som anges i 3-6 §§ nedan. Upplysningarna skall lämnas<br>
i noter. Om det inte står i strid med kravet på överskådlighet, får<br>
upplysningarna i stället lämnas i balansräkningen eller resultaträkningen. Vid-<br>
are skall, med beaktande av vad som föreskrivs i 2 §, följande bestämmelser om<br>
tilläggsupplysningar i 5 kap. årsredovisningslagen (1995:000) tillämpas:<br>
  1 § andra stycket om hänvisningar till noter,<br>
  2 § om värderings- och omräkningsprinciper,<br>
  3 § om anläggningstillgångar,<br>
  4 § om uppgifter om taxeringsvärden,<br>
  5 § om uppskrivningsfond,<br>
  7 § om inköp och försäljning mellan koncernföretag,<br>
  8 och 9 §§ om uppgifter om dotterföretag och vissa andra företag,<br>
  10 § andra stycket om kort- och långfristiga balansposter,<br>
  11 § om ställda säkerheter,<br>
  12 § om lån till ledande befattningshavare,<br>
  13 § om konvertibla lån,<br>
  14 § andra och tredje styckena om förändringar i eget kapital m.m.<br>
  15 § första stycket och 16 § första stycket om upplysningar om skatt,<br>
  17 § om medelantalet anställda under räkenskapsåret,<br>
  18 och 19 §§ om löner, andra ersättningar och sociala kostnader,<br>
  20 § om pensioner och liknande förmåner,<br>
  21 § om tidigare styrelse och verkställande direktör,<br>
  22 § om suppleanter och vice verkställande direktör,<br>
  23 § om avtal om avgångsvederlag, samt<br>
  24 § om uppgift om moderföretag.<br>
<br>
(Jfr 2 kap. 19 § i kommitténs lagförslag)<br>
  Se kommentaren till 2 §.<br><br>
Särskilda regler om tilläggsupplysningar<br>
<br>
5 kap. 2 §<br>
<br>
De i 1 § angivna bestämmelserna i 5 kap. årsredovisningslagen (1995:000) skall<br>
tillämpas med följande avvikelser:<br>
  1. a) 3 § första stycket skall tillämpas på dels immateriella tillgångar (B),<br>
dels byggnader och mark (C.I), dels placeringar i koncernföretag och intresse-<br>
företag (C.II).<br>
  b) 3 § andra och tredje styckena skall tillämpas på dels immateriella till-<br>
gångar (B), dels placeringstillgångar (C), dels sådana materiella tillgångar och<br>
varulager (G.I) och övriga tillgångar (G.IV) som stadigvarande skall brukas<br>
eller innehas.<br>
  2. 4 § skall tillämpas på byggnader och mark (C.I).-<br>
  3. 7 § skall i stället för inköp och försäljning gälla mottagen och avgiven<br>
återförsäkring.<br>
  4. Fråga om tillstånd enligt 9 § andra stycket att utelämna uppgifter om<br>
dotterföretag och vissa andra företag prövas av Finansinspektionen.<br>
  5. 10 § andra stycket om kort- och långfristiga balansposter skall tillämpas<br>
endast beträffande de skulder som förfaller till betalning senare än fem år<br>
efter balansdagen.<br>
  6. 12 § tredje stycket om lån till ledande befattningshavare skall tilllämpas<br>
om företaget lämnat lån till eller ställt säkerhet till förmån för någon annan<br>
med stöd av tillstånd enligt 12 kap. 13 § försäkringsrörelselagen (1982:713).<br>
  7. Utöver upplysningar enligt 17 § skall även uppgift lämnas om medelantalet<br>
anställda uppdelat på kontorstjänstemän, fälttjänstemän och övriga anställda i<br>
Sverige. Dessutom skall medelantalet fritidsombud och specialombud i Sverige<br>
anges var för sig.<br>
  8. Uppgift enligt 19 § första stycket 2 om löner och ersättningar till an-<br>
ställda skall delas upp på kontorstjänstemän, fälttjänstemän och övriga an-<br>
ställda i Sverige. Dessutom skall ersättningsbeloppen för fritidsombud och spe-<br>
cialombud i Sverige anges för varje grupp.<br>
<br>
(Jfr 2 kap. 19 och 20 § i kommitténs förslag)<br>
  Bestämmelserna i 1 § motsvarar delvis 5 kap. 1 § första stycket förslaget till<br>
ny årsredovisningslag.<br>
  I första meningen i paragrafen anges att det skall lämnas vissa kompletterande<br>
uppgifter i vissa hänseenden utöver vad som följer av övriga bestämmelser i<br>
lagen. Detta har behandlats i avsnitt 12 i allmänmotiveringen.<br>
  Enligt andra och tredje meningen är utgångspunkten att uppgifterna skall tas<br>
in i not men att de får tas in i balans- och resultaträkningarna, om det inte<br>
står i strid med kravet på överskådlighet (se avsnitt 12.2 i all-<br>
mänmotiveringen).<br>
  Enligt fjärde meningen skall vissa notupplysningar enligt förslaget till ny<br>
årsredovisningslag gälla även för försäkringsföretag, i den mån inte annat före-<br>
skrivs i 2 §.<br>
  I det följande kommenteras i ett sammanhang de bestämmelser i förslaget till<br>
årsredovisningslag som skall tillämpas enligt 1 § och de anpassningar i<br>
tilläggsupplysningarna som skall ske enligt 2 §.<br><br>
5 kap. 2 § förslaget till årsredovisningslag<br>
<br>
Se del 2. Artikel 43.1.1 i det fjärde direktivet om värderings- och omräknings-<br>
principer gäller enligt artikel 1.1. Bl.a. kraven på att, enligt artiklarna 46,<br>
48 och 49, ange principerna för värdering av placeringstillgångar till verkligt<br>
värde innefattas i det allmänna kravet på att tillämpade värderingsprinciper<br>
skall anges.<br><br>
5 kap. 3 § förslaget till årsredovisningslag (jfr 2 § 1)<br>
<br>
Se del 2. I artikel 8 anges att artikel 15.3 i det fjärde direktivet om tillkom-<br>
mande och avgående tillgångar m.m. skall tillämpas endast på immateriella till-<br>
gångar, byggnader och mark samt placeringar i koncern- och intresseföretag. För-<br>
sta stycket i lagrummet görs därför tillämpligt på de nu uppräknade tillgång-<br>
arna.<br>
  Artiklarna 33, 35 och 43.1.1 i det fjärde direktivet om grunderna för avskriv-<br>
ning m.m. gäller enligt artikel 1.1. Andra stycket i lagrummet görs tillämpligt<br>
på tillgångar som skall skrivas av som anläggningstillgångar enligt ÅRFL.<br>
  Det fjärde direktivets artiklar 35.1 d, 39.1 e och 43.1.10 om av- och ned-<br>
skrivningar av skatteskäl gäller enligt 1.1. Tredje stycket görs tilllämpligt på<br>
tillgångar som skall bli föremål för av- eller nedskrivning enligt ÅRFL.<br><br>
5 kap. 4 § förslaget till årsredovisningslag (jfr 2 § 2)<br>
<br>
Se del 2. Bestämmelserna om upplysningarna om taxeringsvärden för fastigheter<br>
bör göras tillämpliga även på försäkringsföretag. Bestämmelsen i nya<br>
årsredovisningslagen gäller anläggningstillgångar. Det saknas dock egentliga<br>
skäl ur informationssynpunkt för att i detta avseende göra någon uppdelning av<br>
försäkringsföretagens fastigheter beroende på om de skall stadigvarande innehas<br>
eller inte. Det föreskrivs därför att uppgifterna skall lämnas för fastigheter<br>
som ingår i posten Byggnader och mark.<br><br>
5 kap. 5 § förslaget till årsredovisningslag<br>
<br>
Se del 2. Artikel 33 i det fjärde direktivet om uppskrivningsfondens storlek<br>
m.m. gäller enligt artikel 1.1.<br><br>
5 kap. 7 § förslaget till årsredovisningslag (jfr 2 § 3)<br>
<br>
Se del 2. Den föreslagna bestämmelsen som innebär att moder- och dotterföretag<br>
skall ange hur stor del av räkenskapsårets inköp och försäljningar som avser<br>
andra koncernföretag saknar motsvarighet i nuvarande FRL. En sådana bestämmelse<br>
bör dock gälla även för försäkringsföretag.<br>
  Såsom Föreningen Auktoriserade Revisorer har anfört behöver en anpassning ske<br>
med hänsyn till försäkringsföretagens särskilda verksamhetsinrikning. Syftet med<br>
nu nämnd uppgiftsskyldighet är dels att tillgodose olika intressenters behov av<br>
insyn i koncernförhållandena, dels att visa de enskilda företagens inbördes<br>
beroendeförhållande. Mot bakgrund därav anges att upplysningarna skall avse rä-<br>
kenskapsårets mottagna och avgivna återförsäkringar. De närmare reglerna för hur<br>
uppgiftskyldigheten skall fullgöras bör ankomma på till lagen kompletterande<br>
normgivning.<br><br>
5 kap. 8 § förslaget till årsredovisningslag<br>
<br>
Se del 2. Det fjärde direktivets artikel 43.1.2 om specifikation av dotter-<br>
företag och intresseföretag gäller enligt artikel 1.1. Bestämmelsen motsvarar<br>
delvis de upplysningskrav avseende aktier och andelar (som är<br>
anläggningstillgångar) som i dag finns i FFFS 1991:20.<br><br>
5 kap. 9 § förslaget till årsredovisningslag (jfr 2 § 4)<br>
<br>
Se del 2. Artiklarna 43.1.2, 45.1 b samt 61 i det fjärde direktivet gäller<br>
enligt artikel 1.1. Den myndighet som kan ge tillstånd att utelämna ifråga-<br>
varande uppgift i det fall som anges i 5 kap. 9 § andra stycket nya<br>
årsredovisningslagen bör vara Finansinspektionen.<br><br>
5 kap. 10 § andra stycket förslaget till årsredovisningslag (jfr 2 § 5)<br>
<br>
Se del 2. I förslaget till årsredovisningslag ställs krav på särredovisning av<br>
fordringar och skulder som förfaller tidigare respektive senare än ett år efter<br>
balansdagen samt den del som förfaller efter fem år.<br>
  Artikel 1.1 hänvisar såvitt avser uppgifter om skulderna endast till artikel<br>
43.1.6 i det fjärde direktivet - och inte till artikel 9 - vilket innebär att<br>
endast skulder som förfaller efter fem år skall särredovisas enligt direktivet.<br>
Enligt regeringen bör lagen inte nu innehålla några krav på längre gående sär-<br>
redovisning av skulder eller särredovisning av fordringar efter förfallotid. Be-<br>
stämmelser om sådana upplysningar bör i stället vara möjliga att införa genom<br>
föreskrifter av regeringen eller Finansinspektionen.<br>
   Det bör påpekas att paragrafen inte är tillämplig på avsättningar. Den är<br>
därför inte heller tillämplig på försäkringstekniska avsättningar.<br>
<br>
5 kap. 11 § förslaget till årsredovisningslag<br>
<br>
Se del 2. Artikel 14, 43.1.6 och 43.1.7 i det fjärde direktivet om säkerheter<br>
och ansvarsförbindelser gäller enligt 1.1.<br><br>
5 kap. 12 § förslaget till årsredovisningslag (jfr 2 § 6)<br>
<br>
Se del 2. Artikel 43.1.13 i det fjärde direktivet om bl.a. lån till styrelsele-<br>
damot gäller enligt 1.1. Hänvisningen i tredje stycket till aktiebolagslagen<br>
(1975:1385) ersätts i 2 § med en hänvisning till 12 kap. 13 § FRL.<br>
<br>
5 kap. 13 § förslaget till årsredovisningslag<br>
<br>
Se del 2. Det fjärde direktivets artikel 43.1.5 om konvertibla lån m.m. gäller<br>
enligt 1.1.<br><br>
5 kap. 14 § andra och tredje styckena förslaget till årsredovisnings-<br>
lag<br>
<br>
Se del 2. Det fjärde direktivets artikel 43.1.4 om förändring av eget kapital<br>
gäller enligt 1.1.<br>
  Paragrafens andra stycket motsvarar i allt väsentligt vad som anges i Finans-<br>
inspektionens föreskrifter FFFS 1991:20. Tredje stycket motsvaras av regler i 11<br>
kap. 9 § andra stycket FRL.<br>
  I 4 § 1 och 2 i förevarande kapitel finns särskilda bestämmelser om uppdelning<br>
av kapital i eget bundet eller fritt kapital.<br><br>
5 kap. 15 § första stycket förslaget till årsredovisningslag<br>
<br>
Se del 2. Det fjärde direktivets artikel 43.1.11 om latent skatt gäller enligt<br>
1.1.<br><br>
5 kap. 16 § första stycket förslaget till årsredovisningslag<br>
<br>
Det fjärde direktivets artikel 30 om fördelningen av skatt på ordinärt och<br>
extraordinärt resultat gäller enligt 1.1.<br><br>
5 kap. 17 § förslaget till årsredovisningslag (jfr 2 § 7)<br>
<br>
Se del 2. Det fjärde direktivets artikel 43.1.9 om medeltalet anställda gäller<br>
enligt 1.1. Bestämmelsen har anpassats för att motsvara reglerna om uppdelning<br>
på kontorstjänstemän, fälttjänstemän och övriga anställda m.m. i 11 kap. 11 §<br>
tredje stycket FRL.<br>
<br>
5 kap. 18 § förslaget till årsredovisningslag<br>
<br>
Se del 2. Artikel 43.1.9 i det fjärde direktivet om löner och ersättningar<br>
gäller enligt artikel 1.1.<br><br>
5 kap. 19 § förslaget till årsredovisningslag (jfr 2 § 8)<br>
<br>
Se del 2. Paragrafen har liksom bestämmelserna i 17 § förevarande kapitel an-<br>
passats efter de särskilda kategorier anställda m.m. som förekommer i för-<br>
säkringsföretag och har sin motsvarighet i 11 kap. 11 § tredje stycket FRL.<br><br>
5 kap. 20 § förslaget till årsredovisningslag<br>
<br>
Se del 2. Artikel 43.1.12 i det fjärde direktivet om ersättningar till styrelse<br>
m.m. gäller enligt artikel 1.1. Paragrafen innehåller bestämmelser om<br>
upplysningar som skall lämnas om förpliktelser och kostnader avseende pensioner<br>
och liknande förmåner till ledande befattningshavare.<br><br>
5 kap. 21 § förslaget till årsredovisningslag<br>
<br>
Se del 2. Artikel 43.1.12 om pensioner till förutvarande styrelse gäller enligt<br>
artikel 1.1.<br><br>
5 kap. 22 § förslaget till årsredovisningslag<br>
<br>
Se del 2. Bestämmelsen som jämställer suppleanter och vice verkställande<br>
direktör med ordinarie befattningshavare bör göras tillämplig även på<br>
försäkringsföretag.<br><br>
5 kap. 23 § förslaget till årsredovisningslag<br>
<br>
Se del 2. Bestämmelserna om upplysningar om avgångsvederlag m.m. görs<br>
tillämpliga även på försäkringsföretag.<br><br>
5 kap. 24 § förslaget till årsredovisningslag<br>
<br>
Se del 2. Artikel 56 i det fjärde direktivet om namn och säte för moderföretag<br>
gäller enligt 1.1. Bestämmelsen motsvaras delvis av 11 kap. 13 § sista stycket<br>
FRL.<br>
<br>
Upplysningar om tillgångar<br>
<br>
5 kap. 3 §<br>
<br>
Utöver vad som följer av 1 § skall följande uppgifter lämnas om tillgångar:<br>
  1. Byggnader och mark som används för den egna verksamheten skall anges.<br>
  2. Övriga lån (C.III.5) skall specificeras på belopp för vilka försäkringsbrev<br>
utgör huvudsaklig säkerhet och, om resterande belopp är väsentligt, även i<br>
övrigt specificeras till storlek och art.<br>
  3. Större belopp i posterna Övriga finansiella placeringstillgångar (C.III.7)<br>
och Övriga tillgångar (G.IV), skall specificeras till storlek och art.<br>
  4. Förutbetalda anskaffningskostnader (H.II) och Återförsäkrares andel av<br>
förutbetalda anskaffningskostnader (JJ.I) skall anges uppdelade på skadeförsäk-<br>
ringsrörelse och livförsäkringsrörelse.<br>
  5. Om det bokförda värdet för räntebärande värdepapper överstiger eller<br>
underskrider det belopp som skall infrias på förfallodagen, skall mellan-<br>
skillnaden anges. Summan av överstigande belopp skall anges för sig och summan<br>
av underskridande belopp skall anges för sig.<br>
<br>
(Jfr 2 kap. 21 § i kommitténs förslag)<br>
  Upplysningsskyldighet enligt första punkten i fråga om mark och byggnader som<br>
används för den egna verksamheten har sin bakgrund i att en sådan indelning<br>
skall ske enligt direktivets balansräkningsschema i artikel 6.<br>
  Andra och tredje punkterna motsvarar artiklarna 11, 13 och 16.<br>
  Förutbetalda anskaffningskostnader skall enligt artikel 6 delas upp mellan<br>
skade- och livförsäkringsrörelse. En bestämmelse härom har intagits i fjärde<br>
punkten. Med hänsyn till att anskaffningskostnader för återförsäkrade avtal<br>
enligt lagförslaget skall redovisas på passivsidan har intagits en bestämmelse<br>
om att även den del som belöper på den återförsäkrade andelen skall anges<br>
uppdelat på nu angivet sätt.<br>
  Bestämmelsen i femte punkten om att upplysning skall lämnas om skillnaden mel-<br>
lan bokfört värde och det belopp som skall infrias på förfallodagen har sin<br>
bakgrund i artikel 55.<br><br>
Upplysningar om eget kapital och avsättningar<br>
<br>
5 kap. 4 §<br>
<br>
Utöver vad som följer av 1 § skall följande uppgifter lämnas om eget kapital och<br>
skulder:<br>
  1. I livförsäkringsföretag skall som bundet eget kapital tas upp Aktiekapital<br>
och Garantikapital.<br>
  2. I skadeförsäkringsföretag skall eget kapital delas upp i bundet eget<br>
kapital och fritt eget kapital eller ansamlad förlust. Under bundet eget kapital<br>
skall tas upp Aktiekapital, Garantikapital, Överkursfond, Uppskrivningsfond,<br>
Reservfond och Fond för orealiserade vinster. Under fritt eget kapital skall tas<br>
upp fria fonder, var för sig, balanserad vinst eller förlust samt vinst eller<br>
förlust för räkenskapsåret. Balanserad förlust och förlust för räkenskapsåret<br>
tas därvid upp som avdragsposter.<br>
  3. I livförsäkringsföretag skall Återbäringsmedel anges uppdelat på Återbä-<br>
ringsfond, Uppskrivningsfond, Fond för orealiserade vinster, Övriga medel och<br>
Årets resultat. Posten Återbäringsmedel och förändringarna av posten skall<br>
specificeras i en not.<br>
  4. Om avsättningen för kvardröjande risker i posten Avsättning för ej intjäna-<br>
de premier och kvardröjande risker (EE.1) uppgår till väsentligt belopp, skall<br>
beloppet anges.<br>
  5. Om avvecklingsresultat uppgår till väsentligt belopp skall det anges i en<br>
not med fördelning på kategori av skada och belopp. Med avvecklingsresultat<br>
avses skillnaden mellan å ena sidan avsättningen för oreglerade skador från<br>
föregående år vid räkenskapsårets ingång, efter avdrag för under räkenskapsåret<br>
gjorda utbetalningar av ersättningar för skador från föregående år, och å andra<br>
sidan avsättningen för oreglerade skador från föregående år vid räkenskapsårets<br>
slut.<br>
<br>
(Jfr 2 kap. 22 § i kommitténs förslag)<br>
  I paragrafen har en mindre ändring gjorts efter lagrådets hörande.<br>
Bestämmelserna i de första och andra punkterna motsvarar i allt väsentligt vad<br>
som föreskrivs i 11 kap. 10 § tredje och fjärde styckena FRL samt i FFFS<br>
1991:20. I förhållande till gällande rätt har tillkommit posterna Överkursfond,<br>
i skadeförsäkringsföretag, och Fond för orealiserade vinster, i såväl skadeför-<br>
säkringsföretag som i livförsäkringsföretag. Vidare föreskrivs att<br>
Garantikapital, som kan förekomma i ömsesidiga försäkringsbolag, skall redovisas<br>
som bundet eget kapital. Fonden för orealiserade vinster skall redovisas som<br>
bundet eget kapital i skadeförsäkringsföretag och som återbäringsmedel i livför-<br>
säkringsföretag.<br>
  Garantikapital kan förekomma såväl i ömsesidiga  livförsäkringsbolag som<br>
ömsesidiga skadeförsäkringsföretag. På samma sätt som föreslagits för<br>
skadeförsäkringsföretag bör gälla att Garantikapital skall redovisas som bundet<br>
eget kapital i ömsesidiga livförsäkringsföretag. Första punkten har därför<br>
ändrats i förhållande till lagrådsremissens förslag.<br>
  För livförsäkringsaktiebolag saknas i gällande rätt bestämmelser om reserv-<br>
fond. För sådana företag föreslås därför inte heller några bestämmelser om Över-<br>
kursfond.<br>
  Enligt tredje punkten skall Återbäringsmedel delas upp på där angivna poster.<br>
Bestämmelsen kommenteras i allmänmotiveringen, avsnitt 9.8.<br>
  Fjärde punkten motsvarar artikel 25 som anger att storleken av avsättningar<br>
för kvardröjande risker som ingår i posten Avsättning för ej intjänade premier<br>
och kvardröjande risker, skall särskilt anges i not när de uppgår till betydande<br>
belopp.<br>
  Femte punkten om särredovisning av avvecklingsresultat och definitionen av<br>
avvecklingsresultat följer av artikel 38.2. I artikeln sägs att beloppen skall<br>
fördelas på skadeart. Kommittén har föreslagit att en indelning skall ske på<br>
kategori av skada. Enligt regeringen bör inte, som en remissinstans varit inne<br>
på, uttryckligen föreskrivas att upplysningar skall lämnas uppdelat på<br>
försäkringsklasser. Den närmare indelningen bör i stället föreskrivas av rege-<br>
ringen eller Finansinspektionen. Därigenom möjliggörs på ett bättre sätt att in-<br>
formationen kan samordnas med den information som kan komma att föreskrivas i<br>
resultatanalysen (jfr 6 kap. 3 §).<br>
  En ändring i femte punkten har gjorts efter lagrådets hörande. Bestämmelsen<br>
ansluter efter ändringen bättre till direktivets innebörd att uppgifter om<br>
avvecklingsresultatet för räkenskapsåret skall anges.<br><br>
Upplysningar om resultaträkningens poster<br>
<br>
5 kap. 5 §<br>
<br>
Utöver vad som följer av 1 § skall följande uppgifter lämnas om resultat-<br>
räkningens poster:<br>
  1. I fråga om skadeförsäkring skall anges<br>
  a) premieinkomsten, brutto,<br>
  b) premieintäkter, brutto,<br>
  c) försäkringsersättningar, brutto,<br>
  d) driftskostnader, brutto, samt<br>
  e) resultat av avgiven återförsäkring.<br>
Posterna skall fördelas på direkt försäkring och mottagen återförsäkring, om<br>
mottagen återförsäkring utgör tio procent eller mer av premieinkomst, brutto.<br>
  2. Direkt skadeförsäkring skall fördelas enligt följande försäkringsklasser<br>
  a) olycksfall och sjukdom,<br>
  b) motorfordon, ansvar mot tredje man,<br>
  c) motorfordon, övriga klasser,<br>
  d) sjöfart, luftfart och transport,<br>
  e) brand och annan skada på egendom,<br>
  f) allmän ansvarighet,<br>
  g) kredit och borgen,<br>
  h) rättsskydd,<br>
  i) assistans, samt<br>
  j) övriga försäkringsklasser.<br>
  3. I fråga om livförsäkring skall premieinkomsten anges brutto. Om mottagen<br>
återförsäkring utgör tio procent eller mer av denna premieinkomst skall<br>
inkomsten fördelas mellan direkt försäkring och mottagen återförsäkring.<br>
  4. Premieinkomst för direkt livförsäkring skall fördelas enligt följande in-<br>
delningsgrunder<br>
a) I   premier för individuell försäkring,<br>
   II  gruppförsäkringspremier,<br>
b) I   periodiska premier,<br>
   II  engångspremier,<br>
c) I   premier för ej återbäringsberättigade avtal,<br>
   II  premier för återbäringsberättigade avtal, samt<br>
   III premier för avtal för vilka försäkringstagaren bär placeringsrisken.<br>
  5. Uppgift skall lämnas om det sammanlagda beloppet av total premieinkomst,<br>
brutto, för direkt försäkring som avser försäkringsavtal som tecknats av före-<br>
taget i<br>
  a) Sverige,<br>
  b) andra länder som ingår i Europeiska ekonomiska samarbetsområdet, samt<br>
  c) övriga länder.<br>
  6. Det totala beloppet för provisioner för direkt försäkring under räken-<br>
skapsåret skall anges i en not.<br>
  7. Om kapitalavkastning överförs mellan teknisk och icke-teknisk redovisning i<br>
resultaträkningen, skall upplysningar om grunderna för överföringen lämnas i en<br>
not.<br>
<br>
(Jfr 2 kap. 23 § i kommitténs förslag)<br>
  I stället för de upplysningar om nettoomsättningen fördelat på rörelsegrenar<br>
och geografiska marknader som skall lämnas enligt 43.1.8 i det fjärde direktivet<br>
innehåller artikel 63 vissa tvingande bestämmelser om upplysningar som tagits in<br>
i första-femte punkterna.<br>
  Första och andra punkterna föreskriver utifrån artikel 63 hur vissa poster i<br>
resultaträkningen skall fördelas på försäkringsklasser när det gäller ska-<br>
deförsäkringsrörelse.<br>
  Tredje och fjärde punkterna anger att fördelningen av premieinkomst skall ske<br>
efter vissa andra fördelningsgrunder när det gäller livförsäkringsrörelse. Det<br>
anges samtidigt - liksom i första punkten - gränsvärden för när en uppdelning av<br>
beloppen på direkt affär och mottagen återförsäkring inte behöver ske fullt ut.<br>
  Femte punkten föreskriver upplysningar om hur total premieinkomst fördelar sig<br>
på olika geografiska marknader. Bestämmelsen har i överenstämmelse med<br>
direktivet utformats på så sätt att upplysningar skall lämnas beträffande de<br>
försäkringsavtal som "tecknats" inom respektive område.<br>
  Sjätte punkten om särredovisning av provisioner för direkt försäkring följer<br>
av artikel 64.<br>
  I sjunde punkten uppställs krav på upplysning om hur kapitalavkastningen för-<br>
delats mellan den tekniska och den icke-tekniska redovisningen. Denna<br>
uppgiftsskyldighet följer av artikel 43.3.<br><br>
Upplysningar om koncern- och intresseföretag<br>
<br>
5 kap. 6 §<br>
<br>
Utöver vad som följer av 1 § skall för var och en av posterna under Fordringar<br>
(F) och Skulder (II) uppgifter lämnas om de belopp som avser koncernföretag och<br>
om de belopp som avser intresseföretag.<br>
<br>
(Jfr 2 kap. 24 § i kommitténs förslag)<br>
  Bestämmelsen innebär att fordringar på och skulder till koncernföretag och<br>
intresseföretag skall särredovisas. Krav på en sådan indelning följer av<br>
bestämmelserna för balansräkningsschemat i artikel 6 i försäkrings-<br>
redovisningsdirektivet.<br><br>
6 kap. Förvaltningsberättelse och resultatanalys<br>
<br>
Årsredovisningslagens tillämpning<br>
<br>
6 kap. 1 §<br>
<br>
Följande bestämmelser i 6 kap. årsredovisningslagen (1995:000) skall tillämpas:<br>
  1 § första och andra stycket om förvaltningsberättelsens innehåll, samt<br>
  2 § om förslag till dispositioner av vinst eller förlust m.m.<br>
<br>
(Jfr 2 kap. 25 § i kommitténs förslag)<br><br>
6 kap. 1 och 2 §§ förslaget till årsredovisningslag<br>
<br>
Se del 2. Artikel 46 i det fjärde direktivet om förvaltningsberättelsens inne-<br>
håll gäller enligt artikel 1.1 i försäkringsredovisningsdirektivet. Bestämmelsen<br>
i 6 kap. 1 § andra stycket motsvarar också delvis 11 kap. 11 § sjätte stycket<br>
FRL.<br>
  Frågor rörande förvaltningsberättelsen har även behandlats i allmänmo-<br>
tiveringen, avsnitt 13.<br><br>
Särskilda upplysningar i förvaltningsberättelsen<br>
<br>
6 kap. 2 §<br>
<br>
Utöver vad som följer av 1 § skall i förvaltningsberättelsen upplysningar lämnas<br>
om<br>
  1. skade- respektive livförsäkringsrörelsens tekniska resultat för vart och<br>
ett av de fem senaste räkenskapsåren, och<br>
  2. företagets konsolidering med avseende på kapitalstyrka vid utgången av vart<br>
och ett av de fem senaste räkenskapsåren.<br>
<br>
(Jfr 2 kap. 26 § i kommitténs förslag)<br>
  Bestämmelsen motsvarar 11 kap. 11 § sjunde stycket FRL. I bestämmelsen<br>
föreskrivs som i gällande rätt att upplysningarna skall lämnas i förvaltningsbe-<br>
rättelsen, i stället för att såsom föreslagits i betänkandet fogas till förvalt-<br>
ningsberättelsen.<br><br>
Resultatanalys<br>
<br>
6 kap. 3 §<br>
<br>
I resultatanalysen skall, fördelat på försäkringsgrenar, upplysningar lämnas om<br>
försäkringstekniska avsättningar, återförsäkrares andel av försäkringstekniska<br>
avsättningar, intäkter, kostnader och rörelseresultat. Livförsäkringsföretag<br>
skall även lämna upplysningar om återbäringsmedlens fördelning på försäkrings-<br>
grenar.<br>
<br>
(Bestämmelsen saknar motsvarighet i kommitténs förslag)<br>
  Bestämmelsen, som har behandlats i allmänmotiveringen, avsnitt 14, motsvarar i<br>
huvudsak den allmänna bestämmelse om resultatanalys som i dag finns i 11 kap. 1<br>
§ tredje stycket, 8 § och 10 § första och andra styc_kena FRL. I bestämmelsen<br>
föreskrivs att försäkringstekniska avsättningar m.m. skall fördelas på försäk-<br>
ringsgrenar, i stället för som i dag på verksamhetsgrenar. Därmed är avsett att<br>
öppna för ett närmande av uppgiftsskyldigheten fördelat på försäkringsklasser<br>
och en samordning av uppgiftsskyldigheten i noter enligt främst artikel 63 i<br>
försäkringsredovisningsdirektivet sammanhållet inom årsredovisningens ram. Vid-<br>
are har mot bakgrund bl.a. av att nya poster tillkommit som skall redovisas<br>
un_der återbäringsmedel vid sidan av återbäringsfonden bestämmelsen komplette-<br>
rats på så sätt att även Återbäringsmedel skall anges uppdelat på försäkringsg-<br>
renar.<br>
  Den närmare utformningen och innehållet i resultatanalysen, t.ex. i vilka<br>
försäkringsgrenar en indelning lämpligen skall äga rum, bör utformas genom<br>
föreskrifter av regeringen eller Finansinspektionen. Genom sådana föreskrifter<br>
bör också närmare bestämmelser meddelas om vilka kostnader och intäkter m.m. som<br>
bör fördelas på olika försäkringsgrenar. Det saknas därför skäl att i detta<br>
sammanhang diskutera eller reglera hur indelningen eller fördelningen närmare<br>
bör ske.<br><br>
7 kap. Koncernredovisning<br>
<br>
Koncernredovisningens upprättande<br>
<br>
7 kap. 1 §<br>
<br>
Försäkringsföretag som är moderföretag och sådana finansiella holdingföretag som<br>
avses i 1 kap. 1 § andra stycket skall för varje räkenskapsår upprätta<br>
koncernredovisning enligt denna lag, om inte annat följer av 2 §.<br>
<br>
(Jfr 3 kap. 1 § i kommitténs förslag)<br>
  Det erinras att hänvisningar till artiklar avser artiklar i försäkringsredo-<br>
visningsdirektivet om inte annat särskilt anges.<br>
  Bestämmelserna om koncernredovisning är utformade på grundval av för-<br>
säkringsredovisningsdirektivet som i betydande utsträckning hänvisar till det<br>
sjunde direktivet.<br>
  I paragrafen anges de företag som skall upprätta koncernredovisningen enligt<br>
ÅRFL:s bestämmelser därom. Det är för det första fråga om försäkringsföretag som<br>
utgör moderföretag i en koncern. Bestämmelsen motsvarar främst artikel 1 i det<br>
sjunde direktivet som gäller enligt artikel 65.1 i försäkringsredovisnings-<br>
direktivet. Bestämmelsen motsvaras delvis även av 11 kap. 12 § FRL. För det<br>
andra skall i vissa fall finansiella holdingföretag upprätta koncernredovisning<br>
enligt ÅRFL:s bestämmelser, nämligen om de uteslutande eller huvudsakligen äger<br>
dotterföretag som är försäkringsföretag (se vidare 1 kap. 1 § andra stycket och<br>
kommentaren till denna bestämmelse). Bestämmelsen följer av artikel 65.2.<br><br>
Årsredovisningslagens tillämpning<br>
<br>
7 kap. 2 §<br>
<br>
Med beaktande av vad som föreskrivs i 3 § skall följande bestämmelser om<br>
koncernredovisning i 7 kap. årsredovisningslagen (1995:000) tillämpas:<br>
  2 § om när koncernredovisning inte behöver upprättas,<br>
  3 § första stycket om koncernredovisningens delar,<br>
  4 § om dotterföretag som skall omfattas av koncernredovisningen,<br>
  5 § om överskådlighet, god redovisningssed och rättvisande bild,<br>
  7 § första stycket första meningen om allmänna krav på koncernbalansräkningen<br>
och koncernresultaträkningen,<br>
  8 § om minoritetsandelar,<br>
  9 § om balansdag,<br>
  11 § om enhetliga principer för koncernredovisningen och årsredovisningen,<br>
  12 § om elimineringar mellan koncernföretag,<br>
  14 § om förändringar i koncernens sammansättning,<br>
  15 och 16 §§ om uppgifter om dotterföretag och vissa andra företag,<br>
  17-23 §§ om hur dotterföretag skall räknas in i koncernredovisningen, samt<br>
  24-29 §§ om hur andelar i intresseföretag och vissa andra företag skall räknas<br>
in i koncernredovisningen.<br>
<br>
(Jfr 3 kap. 1 § i kommitténs förslag)<br>
  Bestämmelserna kommenteras nedan under 3 §.<br><br>
Särskilda regler om när koncernredovisning inte behöver upprättas<br>
<br>
7 kap. 3 §<br>
<br>
De i 2 § angivna bestämmelserna i 7 kap. årsredovisningslagen (1995:000) skall<br>
tillämpas med följande avvikelser:<br>
  1 a) I stället för vad som sägs i 2 § första stycket 3 skall gälla att mo-<br>
derföretagets koncernredovisning har upprättats och reviderats enligt den<br>
lagstiftning som i den staten har tillkommit i enlighet med Europeiska<br>
gemenskapernas direktiv av den 19 december 1991 (91/674/EEG).<br>
  b) I stället för den hänvisning som i 2 § tredje stycket görs till bestäm-<br>
melser om ingivande och kungörande gäller en hänvisning till 8 kap. 5 och 6 §§<br>
denna lag.<br>
  2. I stället för den i 9 § föreskrivna tiden gäller en tid om sex månader.<br>
  3. Vad som anges i 11 § första och tredje styckena om att andra värderings-<br>
principer får användas än i moderföretagets årsredovisning och att koncernföre-<br>
tagens tillgångar, avsättningar och skulder inte behöver räknas om, gäller även<br>
tillgångar vars värdering påverkar eller bestämmer försäkringstagarnas rättig-<br>
heter och avsättningar som värderas med regler specifika för försäkringsrörelse.<br>
I sådant fall skall upplysning härom lämnas i en not.<br>
  4. Fråga om tillstånd enligt 16 § att utelämna uppgifter om dotterföretag och<br>
vissa andra företag prövas av Finansinspektionen.<br>
<br>
(Jfr 3 kap. 2 § i kommitténs förslag)<br><br>
7 kap. 2 § förslaget till årsredovisningslag (jfr 3 § 1)<br>
<br>
Se del 2. Artiklarna 7, 8 och 11 i det sjunde direktivet gäller enligt artikel<br>
65.<br>
  I bestämmelsen uppställs som särskild begränsning i förhållande till be-<br>
stämmelserna i årsredovisningslagen, att moderföretagets koncernredovisning har<br>
upprättats och reviderats enligt en lagstiftning som bygger på försäkringsredo-<br>
visningsdirektivet. På så sätt säkerställs att en koncernredovisning kommer att<br>
upprättas enligt redovisningsregler anpassade för försäkringsföretag. Det för-<br>
hållande att försäkringsföretag, som ägs av ett vanligt företag, omfattas av en<br>
koncernredovisning som upprättas enligt t.ex. den nya årsredovisningslagen för<br>
företag i allmänhet, räcker alltså inte för att försäkringsföretaget skall vara<br>
undantaget från skyldigheten att upprätta en koncernredovisning för sina dot-<br>
terföretag. Å andra sidan förhindrar inte bestämmelserna att ett försäk-<br>
ringsföretag som är moderföretag i en underkoncern, undantas från skyldigheten<br>
att upprätta koncernredovisning för underkoncernen, om moderföretaget i sin tur<br>
omfattas av en koncernredovisning av ett finansiellt holdingföretag. En förut-<br>
sättning skall då vara att det finansiella holdingföretagets koncernredovisning<br>
är upprättad och reviderad enligt ÅRFL och svenska revisionsregler, eller upp-<br>
rättad och reviderad enligt annan lagstiftning tillkommen enligt bestämmelserna<br>
i försäkringsredovisningsdirektivet.<br>
  I den särskilda anpassningsbestämmelsen har vidare preciserats att det<br>
undantagna moderföretaget skall sända in koncernredovisningen och revisionsbe-<br>
rättelsen för den koncernredovisning som det omfattas av enligt bestämmelserna i<br>
8 kap. 5 § ÅRFL liksom att kungörandebestämmelserna i 8 kap 6 § ÅRFL skall till-<br>
ämpas för de insända handlingarna.<br><br>
7 kap. 3 § första stycket förslaget till årsredovisningslag<br>
<br>
Se del 2. Artiklarna 16 och 36 i det sjunde direktivet om vilka delar som skall<br>
ingå i koncernredovisningen gäller enligt artikel 65. Bestämmelsen motsvaras<br>
delvis även av 11 kap. 12 § första stycket FRL.<br>
  Enligt FRL föreligger inte någon skyldighet för försäkringsföretag att upprät-<br>
ta finansieringsanalys. Lagförslaget innebär ingen ändring av detta förhållande.<br><br>
7 kap. 4 § förslaget till årsredovisningslag<br>
<br>
Se del 2. Artikel 13 i det sjunde direktivet om vilka dotterföretag som inte<br>
behöver omfattas av koncernredovisningen gäller enligt artikel 65 i försäkrings-<br>
redovisningsdirektivet.<br>
  Bestämmelsen kommenteras närmare i allmänmotiveringen, avsnitt 16.3.<br><br>
7 kap. 5 § förslaget till årsredovisningslag<br>
<br>
Se del 2. Artikel 16 i det sjunde direktivet om krav på överskådlighet m.m. gäl-<br>
ler enligt artikel 65 i försäkringsredovisningsdirektivet.<br><br>
7 kap. 7 § första stycket första meningen förslaget till årsredovisningslag<br>
<br>
Se del 2. Bestämmelserna om att koncernbalans- och koncernresultaträkningen<br>
skall utgöra en sammanställning av balans- respektive resultaträkningarna för de<br>
dotterföretag som skall omfattas av koncernredovisningen, bör göras tillämpliga<br>
även på de företag som skall upprätta koncernredovisning enligt ÅRFL.<br><br>
7 kap. 8 § förslaget till årsredovisningslag<br>
<br>
Se del 2. Artiklarna 21 och 23 i det sjunde direktivet om redovisning av<br>
minoritetens andelar gäller enligt artikel 65.<br><br>
7 kap. 9 § förslaget till årsredovisningslag (jfr 3 § 2)<br>
<br>
Se del 2. Artikel 27 i det sjunde direktivet gäller enligt artikel 65. Artikel<br>
27.3 i det sjunde direktivet anger att om balansdagen för ett företag ligger mer<br>
än tre månader före dagen för koncernredovisningen skall detta företag tas in på<br>
grundval av ett "delårsbokslut". Tiden om tre månader utsträcks till sex månader<br>
enligt artikel 66.5 i försäkringsredovisningsdirektivet.<br><br>
7 kap. 11 § förslaget till årsredovisningslag (jfr 3 § 3)<br>
<br>
Se del 2. Artikel 29 i det sjunde direktivet om att koncernredovisningen normalt<br>
skall bygga på samma principer som tillämpas i moderföretagets årsredovisning g-<br>
äller enligt artikel 65.<br>
  Utöver de undantag som bestämmelsen i årsredovisningslagen medger gäller<br>
enligt artikel 66.6 regler om undantag för vissa andra fall. Därigenom ges ut-<br>
rymme för att i koncernredovisningen underlåta att tillämpa samma värderings-<br>
principer som i moderföretaget. Artikeln kräver också att det i samma mån ges<br>
utrymme för att underlåta att justera dotterföretags värderingsprinciper efter<br>
de som används i koncernredovisningen. I 3 § 3 förevarande kapitel medges såväl<br>
undantag från bestämmelserna i första stycket första meningen som undantag från<br>
bestämmelserna i andra stycket i 7 kap. 11 § nya årsredovisningslagen.<br>
  Undantagsregeln i detta avseende skall emellertid enligt artikel 66.6 gälla<br>
endast för vissa tillgångar och skulder. Den gäller dels avsättningar specifika<br>
för försäkringsrörelse, t.ex. livförsäkringsavsättning som i olika företag kan<br>
ha beräknats utifrån olika dödlighetsmått eller räntesatser, dels tillgångar<br>
vars värdering påverkar eller bestämmer försäkringstagarnas rättigheter, såsom<br>
placeringstillgångar där försäkringstagarna bär placeringsrisken.<br><br>
7 kap. 12 § förslaget till årsredovisningslag<br>
<br>
Se del 2. Artikel 26 i det sjunde direktivet om internvinster m.m. gäller enligt<br>
artikel 65. Bestämmelsen motsvaras även av 11 kap. 13 § tredje stycket FRL.<br>
  Bestämmelserna kommenteras i allmänmotiveringen, avsnitt 16.4.<br><br>
7 kap. 14 § förslaget till årsredovisningslag<br>
<br>
Se del 2. Artikel 28 i det sjunde direktivet om upplysningar när koncernens<br>
sammansättning ändras gäller enligt artikel 65 i försäkringsredo-<br>
visningsdirektivet.<br><br>
7 kap. 15 § förslaget till årsredovisningslag<br>
<br>
Se del 2. Artikel 34 i det sjunde direktivet om specifikation av dotterföretag<br>
och vissa andra företag gäller enligt artikel 65.<br><br>
7 kap. 16 § förslaget till årsredovisningslag<br>
<br>
Se del 2. Artikel 35.1 b i det sjunde direktivet om utelämnande av vissa<br>
uppgifter om dotter- eller intresseföretag gäller enligt artikel 65 (jfr 3 § 3).<br><br>
7 kap. 17 § förslaget till årsredovisningslag<br>
<br>
Se del 2. Bestämmelsen om att sammanställning avseende moderföretag och<br>
dotterföretag skall göras enligt någon av de metoder som anges i<br>
årsredovisningslagen bör göras tillämplig även på försäkringsföretag.<br><br>
7 kap. 18 § förslaget till årsredovisningslag<br>
<br>
Se del 2. Artiklarna 19 i det sjunde direktivet om eliminering av andelarna i<br>
dotterföretaget gäller enligt artikel 65.<br><br>
7 kap. 19 och 20 §§ förslaget till årsredovisningslag<br>
<br>
Se del 2. Artiklarna 19 i det sjunde direktivet om fastställande av anskaff-<br>
ningsvärde för dotterföretagets andelar och dess tillgångar och skulder gäller<br>
enligt artikel 65.<br><br>
7 kap. 21 § förslaget till årsredovisningslag<br>
<br>
Se del 2. Artiklarna 19 i det sjunde direktivet om behandling av skillnadsbelopp<br>
såsom positiv eller negativ goodwill gäller enligt artikel 65.<br><br>
7 kap. 22 § förslaget till årsredovisningslag<br>
<br>
Se del 2. Artikel 20 i det sjunde direktivet om den s.k. poolningsmetoden gäller<br>
enligt artikel 65.<br><br>
7 kap. 23 § förslaget till årsredovisningslag<br>
<br>
Se del 2. Artikel 14 i det sjunde direktivet om undantag för vissa dotterföretag<br>
som bedriver så olikartad verksamhet att ett medtagande fullt ut i<br>
koncernredovisningen skulle vara oförenligt med hänsyn till kravet på<br>
rättvisande bild gäller enligt artikel 65.<br><br>
7 kap. 24 § förslaget till årsredovisningslag<br>
<br>
Se del 2. Artikel 33 i det sjunde direktivet om redovisning av intresseföretag<br>
enligt kapitalandelsmetoden gäller enligt artikel 65.<br><br>
7 kap. 25 § förslaget till årsredovisningslag<br>
<br>
Se del 2. Artikel 33 i det sjunde direktivet om redovisning av förvärvade<br>
andelar enligt kapitalandelsmetoden gäller enligt artikel 65.<br><br>
7 kap. 26 och 27 §§ förslaget till årsredovisningslag<br>
<br>
Se del 2. Artikel 33 i det sjunde direktivet om redovisning av kapitalandelarna<br>
i balansräkningen under innehavstiden gäller enligt artikel 65.<br><br>
7 kap. 28 § förslaget till årsredovisningslag<br>
<br>
Se del 2. Artikel 33 i det sjunde direktivet om behandling av resultat och<br>
utdelning vid användning av kapitalandelsmetoden gäller enligt artikel 65.<br><br>
7 kap. 29 § förslaget till årsredovisningslag<br>
<br>
Se del 2. Artikel 32 och 34 i det sjunde direktivet om redovisning enligt<br>
klyvningsmetoden och om notupplysningar vid redovisning enligt denna metod<br>
gäller enligt artikel 65.<br><br>
Allmänna regler för koncernredovisningen<br>
<br>
7 kap. 4 §<br>
<br>
För koncernredovisningen gäller i tillämpliga delar<br>
  1. de allmänna bestämmelserna om årsredovisningen i 2 kap. 2 §, med undantag<br>
för hänvisningarna till 2 kap. 1-3 §§ årsredovisningslagen (1995:000),<br>
  2. bestämmelserna om balansräkning och resultaträkning i 3 kap., med det<br>
tillägget att vad som avsatts till kapitalandelsfonden skall tas upp i koncern-<br>
balansräkningen som bundet eget kapital under Andra fonder (AA.IV) i<br>
skadeförsäkringsföretag och under Återbäringsmedel (DD) i livförsäkringsföretag,<br>
  3. bestämmelserna om värderingsregler i 4 kap.,<br>
  4. bestämmelserna om tilläggsupplysningar i 5 kap., med undantag för 2 § 1 och<br>
hänvisningarna till 5 kap. 8, 9 och 24 §§ årsredovisningslagen, samt<br>
  5. bestämmelserna om upplysningarna i förvaltningsberättelsen i 6 kap. 1 och<br>
2 §§, med undantag för hänvisningen till 6 kap. 2 § årsredovisningslagen.<br>
<br>
(Jfr 2 kap. 4 § i kommitténs förslag)<br>
  Första punkten motsvarar 7 kap. 6 § förslaget till årsredovisningslag. Se del<br>
2. Artiklarna 25 och 29 i det sjunde direktivet om en redovisning med<br>
tillämpning av i princip bestämmelserna i det fjärde direktivet gäller enligt<br>
artikel 65 i försäkringsredovisningsdirektivet. I första punkten anges att<br>
hänvisningarna till 2 kap. 2 och 3 §§ nya årsredovisningslagen inte skall gälla<br>
för koncernredovisningen. Detta undantag görs eftersom motsvarande krav för<br>
koncernredovisningen - om överskådlighet, god redovisningssed och rättvisande<br>
bild - följer av hänvisningarna till 7 kap. 5 § nya årsredovisningslagen i 1 § i<br>
förevarande kapitel.<br>
  Andra punkten motsvarar bestämmelser i 7 kap. 7 § förslaget till årsredo-<br>
visningslag. Se del 2. Det sjunde direktivets artikel 17 om en redovisning med<br>
tilllämpning av i princip bestämmelserna i det fjärde direktivet gäller enligt<br>
artikel 65 i försäkringsredovisningsdirektivet. Vidare har intagits en<br>
bestämmelse om den kapitalandelsfond som måste finnas om kapitalandelsmetoden<br>
används i koncernredovisningen.<br>
  Tredje punkten motsvarar 7 kap. 10 § förslaget till årsredovisningslag. Se del<br>
2. Det sjunde direktivets artikel 29 om en värdering med tillämpning av i<br>
princip samma bestämmelser som i det fjärde direktivet gäller enligt artikel 65<br>
i försäkringsredovisningsdirektivet.<br>
  Fjärde punkten motsvarar 7 kap. 13 § förslaget till årsredovisningslag. Se del<br>
2. Det sjunde direktivets artikel 34 om notupplysningar gäller enligt artikel 65<br>
i försäkringsredovisningsdirektivet.<br>
  Femte punkten motsvarar 7 kap 30 § förslaget till årsredovisningslag. Se del<br>
2. Det sjunde direktivets artikel 36 om sammanställd förvaltningsberättelse gäl-<br>
ler enligt artikel 65 i försäkringsredovisningsdirektivet. Bestämmelsen innebär<br>
bl.a. att det även för koncernen skall lämnas upplysningar om<br>
försäkringsrörelsens tekniska resultat och konsolidering för de senaste fem<br>
åren.<br><br>
8 kap. Offentlighet<br>
<br>
Registreringsmyndighet<br>
<br>
8 kap. 1 §<br>
<br>
Finansinspektionen är registreringsmyndighet för försäkringsföretag.<br>
<br>
(Jfr 4 kap. 2 § i kommitténs förslag)<br>
  Bestämmelsen motsvarar 8 kap. 1 § förslaget till årsredovisningslag. Be-<br>
stämmelsen fastslår att Finansinspektionen är registreringsmyndighet för<br>
försäkringsföretag vilket motsvarar bestämmelser i 20 kap. FRL.<br><br>
Årsredovisningslagens tillämpning<br>
<br>
8 kap. 2 §<br>
<br>
Bestämmelserna i 8 kap. 14 och 15 §§ årsredovisningslagen (1995:000) om<br>
publicering av årsredovisningen skall tillämpas.<br>
<br>
(Jfr 4 kap. 1 § i kommitténs förslag)<br><br>
8 kap. 14 § förslaget till årsredovisningslag<br>
<br>
Se del 2. Artikel 48 i det fjärde direktivet om publiceringen av årsredo-<br>
visningen gäller enligt artikel 1.1.<br><br>
8 kap. 15 § förslaget till årsredovisningslag<br>
<br>
Se del 2. Artikel 49 i det fjärde direktivet om publiceringen av årsredo-<br>
visningen i ofullständigt skick gäller enligt artikel 1.1.<br><br>
Uppgifter om anmärkningar enligt försäkringsrörelselagen<br>
<br>
8 kap. 3 §<br>
<br>
En årsredovisning som publiceras i ofullständigt skick enligt 8 kap. 15 §<br>
årsredovisningslagen (1995:000) skall även innehålla uppgift om anmärkningar en-<br>
ligt 10 kap. 11 § andra och tredje styckena försäkringsrörelselagen (1982:713).<br>
<br>
(Jfr 4 kap. 5 § i kommitténs förslag)<br>
  Enligt artikel 49 i det fjärde direktivet och bestämmelsen i 8 kap. 15 § andra<br>
stycket förslaget till ny årsredovisningslag får en årsredovisning som<br>
publiceras i förkortat skick inte åtföljas av revisionsberättelsen. I stället<br>
skall årsredovisningen innehålla vissa uppgifter om revisorns anmärkningar (se 8<br>
kap. 15 § nya årsredovisningslagen). Enligt paragrafen skall i sådana fall<br>
försäkringsföretagens årsredovisning även innehålla uppgifter om eventuella an-<br>
märkningar enligt de angivna lagrummen i FRL.<br><br>
Årsredovisningens avlämnande till revisorerna<br>
<br>
8 kap. 4 §<br>
<br>
Årsredovisningen för det förflutna räkenskapsåret skall lämnas till revisorerna<br>
senast en månad före ordinarie bolagsstämma.<br><br>
(Jfr 4 kap. 3 § i kommitténs förslag)<br>
  Bestämmelsen motsvarar 11 kap. 3 § FRL.<br><br>
Ingivande till registreringsmyndighet<br>
<br>
8 kap. 5 §<br>
<br>
Försäkringsföretag skall ge in bestyrkta kopior av årsredovisningen och revi-<br>
sionsberättelsen för det förflutna räkenskapsåret till registreringsmyndigheten<br>
så snart det kan ske efter det att resultaträkningen och balansräkningen blivit<br>
fastställda. På kopian av årsredovisningen skall en styrelseledamot eller verk-<br>
ställande direktören teckna bevis om att balansräkningen och resultaträkningen<br>
fastställts med uppgift om fastställelsedagen. Beviset skall även innehålla upp-<br>
gift om stämmans beslut beträffande försäkringsföretagets vinst eller förlust.<br>
<br>
(Jfr 4 kap. 4 § i kommitténs förslag)<br>
  Bestämmelsen hade tidigare sin motsvarighet i 19 kap. 3 § andra och fjärde<br>
styckena FRL samt motsvaras i dag delvis av 19 kap. 3 § samma lag. Vidare<br>
föreskrivs i Finansinspektionens föreskrifter (FFFS 1994:46) att årsredovis-<br>
ningen skall inges inom en månad från ordinarie bolagsstämma.<br>
  Bestämmelser om ingivande m.m. av årsredovisningen och revisionsberättelsen<br>
bör tas in ÅRFL i överenstämmelse med den ordning som i detta sammanhang före-<br>
slås för övriga redovisningslagar (se allmänmotiveringen, avsnitt 17.1).<br>
   I paragrafens första mening regleras inom vilken tid årsredovisningen och re-<br>
visionsberättelsen skall ges in till registreringsmyndigheten. Detta<br>
överensstämmer med den tid som mot bakgrund av gällande rätt föreslås i ÅRKL för<br>
banker. Bestämmelsen har därmed utformats på sätt som lagrådet angett i sitt<br>
yttrande.<br>
  I andra meningen finns närmare bestämmelser om tecknande av bevis m.m. på de<br>
handlingar som ges in till registreringsmyndigheten eller offentliggörs genom<br>
tillhandahållande hos företaget. Motsvarande bestämmelser finns i 8 kap. 3 § nya<br>
årsredovisningslagen och 8 kap. 5 § ÅRKL.<br><br>
Kungörande<br>
<br>
8 kap. 6 §<br>
<br>
När årsredovisning och revisionsberättelse enligt 5 § har getts in till regi-<br>
streringsmyndigheten, skall myndigheten kungöra detta i en tidning.<br>
  Regeringen, eller myndighet som regeringen bestämmer, får meddela närmare<br>
föreskrifter om sådan kungörelse.<br>
<br>
(Jfr 4 kap. 1 § i kommitténs förslag)<br>
  I första stycket fastslås att årsredovisningen och revisionsberättelsen skall<br>
kungöras. Se kommentaren till 8 kap. 4 § nya årsredovisningslagen. Artikel 3 i<br>
det första bolagsdirektivet om formerna för kungörande av årsredovisningen gäl-<br>
ler enligt artikel 68.1 i försäkringsredovisningsdirektivet.<br>
  Enligt bestämmelsen tillåts att ett kungörande sker såväl genom Post- och<br>
Inrikes Tidning, i en av Finansinspektionen utgiven tidning eller i annan<br>
tidning, som skall tillgodose direktivets krav. De närmare formerna för ett<br>
kungörande bör regleras genom sådana föreskrifter som avses i andra stycket.<br><br>
Vite<br>
<br>
8 kap. 7 §<br>
<br>
Verkställande direktör eller styrelseledamot i ett försäkringsföretag som enligt<br>
denna lag eller annan författning skall ge in redovisningshandling eller revi-<br>
sionsberättelse till Finansinspektionen, kan av inspektionen föreläggas vid vite<br>
att fullgöra denna skyldighet.<br>
  Fråga om utdömande av vitet prövas av Finansinspektionen.<br>
<br>
(Bestämmelsen saknar motsvarighet i kommitténs förslag)<br>
  Bestämmelsen har sin motsvarighet i 21 kap. 2 § FRL.<br>
  Eftersom bestämmelserna om ingivanden av årsredovisningen m.m. tas in i ÅRFL<br>
bör även bestämmelserna om vite som sanktion vid försenade ingivanden av<br>
redovisningshandlingar överföras dit. En annan sak är att underlåtenhet att in-<br>
sända årsredovisning m.m. liksom hittills kan beaktas vid prövningen av om<br>
förutsättningarna för vidare koncession föreligger.<br>
  En motsvarande vitessanktion föreslås också för företag i allmänhet och för<br>
kreditinstitut och värdepappersbolag (se 8 kap. 13 § förslaget till ny årsredo-<br>
visningslag och 8 kap. 7 § ÅRKL).<br>
  Bestämmelserna om vitessanktion omfattar i första hand olika slag av redo-<br>
visningshandlingar som skall inges av företag som omfattas av ÅRFL. Ett försäk-<br>
ringsföretag kan även enligt andra författningar ha en skyldighet att inge<br>
redovisningshandlingar och revisionsberättelser, såsom enligt lagen (1989:1079)<br>
om livförsäkring med anknytning till värdepappersfonder som i detta avseende<br>
föreslås innehålla en generell hänvisning till ÅRFL. I bestämmelsen bör tydligt<br>
framgå att vitesmöjligheten även gäller när skyldigheten att sända in handling-<br>
arna följer av annan författning.<br>
  Enligt andra stycket skall försuttet vite utdömas av Finansinspektionen. Be-<br>
stämmelser av motsvarande slag finns i dag intagna i 21 kap. 2 § femte stycket<br>
FRL.<br><br>
Koncernredovisning och koncernrevisionsberättelse<br>
<br>
8 kap. 8 §<br>
<br>
Detta kapitel tillämpas också på koncernredovisning och koncernrevisions-<br>
berättelse.<br>
<br>
(Jfr 4 kap. 6 § i kommitténs förslag)<br>
  Paragrafen innebär att bestämmelserna om offentlighet m.m. skall tillämpas<br>
även på koncernredovisningen och koncernrevisionsberättelsen. Paragrafen motsva-<br>
rar 8 kap. 16 § nya årsredovisningslagen. Artikel 38 i det sjunde direktivet om<br>
offentlighet gäller enligt artikel 65.<br><br>
9 kap. Överklagande<br>
<br>
9 kap. 1 §<br>
<br>
Finansinspektionens beslut enligt 1 kap. 1 § tredje stycket får överklagas till<br>
regeringen.<br>
<br>
(Jfr 1 kap. 7 § i kommitténs förslag)<br>
  Bestämmelsen motsvarar delvis 19 kap. 13 § FRL. Finansinspektionen kan redan i<br>
dag medge undantag från tillämpningen av FRL enligt de bestämmelser till vilka<br>
hänvisas i paragrafen. Beslut i sådana ärenden omfattas av bestämmelserna om<br>
överklagande i 19 kap. 13 § FRL.<br>
  Det är av värde om enhetliga överklaganderegler gäller beträffande beslut om<br>
meddelande av undantag från FRL och ÅRFL. De beslut som avses i paragrafen bör<br>
alltså i likhet med motsvarande beslut enligt 1 kap. 10 § FRL överklagas till<br>
regeringen.<br><br>
9 kap. 2 §<br>
<br>
Finansinspektionens beslut i frågor om<br>
  1. medgivande eller tillstånd enligt 4 kap. 2 § 5 och 6, 5 kap. 2 § 4 och 7<br>
kap. 3 § 4,<br>
  2. föreläggande enligt 8 kap. 7 § första stycket, samt<br>
  3. utdömande av vite enligt 8 kap. 7 § andra stycket,<br>
får överklagas hos allmän förvaltningsdomstol.<br>
  Prövningstillstånd krävs vid överklagande till kammarrätten.<br>
<br>
(Jfr 1 kap. 7 § i kommitténs förslag)<br>
  Bestämmelserna om överklagande i förevarande paragraf föreslås intagna i ÅRFL<br>
som en konsekvens av att redovisningsreglerna bryts ut ur FRL för att samlas i<br>
en särskild lag.<br>
  Nuvarande överklagandebestämmelser finns i 19 kap. 13 § FRL. Beslut som<br>
meddelas enligt den lagen skall som huvudregel överklagas till regeringen. En-<br>
ligt lagbestämmelser som riksdagen nyligen har antagit skall liknande beslut en-<br>
ligt lagen (1994:2004) om kapitaltäckning och stora exponeringar för kreditin-<br>
stitut och värdepappersbolag i stället överklagas hos allmän förvaltningsdomstol<br>
(se prop. 1994/95:50, bet. 1994/95:NU12 och rskr. 1994/95:164).<br>
  I proposition (1992/93:100, bilaga 3, s. 24 f. och s. 93, prop. 1993/94:133<br>
och prop. 1994/95:27) om fortsatt reformering av instansordningen m.m. i de<br>
allmänna förvaltningsdomstolarna har föreslagits att länsrätt skall vara första<br>
instans för ett stort antal måltyper som i dag enligt bestämmelser i olika lagar<br>
överklagas från förvaltningsmyndighet till kammarätt. För dessa mål föreslås att<br>
det skall krävas prövningstillstånd. Endast i fråga om vissa mål som rör viktiga<br>
ekonomiska intressen såsom återkallelse av olika verksamhetstillstånd och<br>
liknande bör enligt uttalanden i propositionen målen prövas av kammarrätten i<br>
första instans.De frågor som kan överklagas enligt denna paragraf gäller enligt<br>
regeringen inte sådana frågor som kräver att målen bör överklagas till kammar-<br>
rätten som första instans. Det bör därför föreskrivas att överklagande görs hos<br>
allmän förvaltningsdomstol och att prövningstillstånd krävs vid överklagande<br>
till kammarrätt.<br><br>
Kommentarer till balansräkningens poster och försäkringsredovisningsdirektivets<br>
artiklar därom<br>
<br>
Nedan lämnas kommentarer till posterna i det schema för balansräkningen som<br>
intagits i ÅRFL. Vidare redogörs för innehållet i olika artiklar i<br>
försäkringsredovisningsdirektivet som behandlar balansräkningens poster.<br>
Hänvisningen till artiklar avser artiklar i försäkringsredovisningsdirektivet om<br>
inte annat sägs.<br><br>
Bilaga 1<br>
<br>
Uppställningsform för balansräkning<br>
<br>
Tillgångar<br>
<br>
A. Tecknat ej inbetalt kapital<br>
<br>
Posten avser tecknat, ej inbetalt kapital. Artikel 6 ger en möjlighet för na-<br>
tionell lag att föreskriva att infordrat kapital skall redovisas under Tecknat,<br>
ej inbetalt kapital, i stället för som en egen post E.IV, Tecknat och infordrat<br>
ej inbetalt kapital. Denna möjlighet föreslås utnyttjad.<br>
<br>
B. Immateriella tillgångar<br>
<br>
  I  Goodwill<br>
  II Andra immateriella tillgångar<br>
<br>
Immateriella tillgångar indelas i Goodwill och Andra immateriella tillgångar. I<br>
försäkringsredovisningsdirektivet hänvisas beträffande posterna till motsvarande<br>
poster enligt artikel 9 i det fjärde direktivet.<br>
  Direktivets möjlighet att som immateriell tillgång ta upp kostnader för<br>
bolagsbildning föreslås inte utnyttjad. Rubriken har därför inte intagits i<br>
lagens balansräkningsschema.<br>
  Direktivets post B, Immateriella tillgångar, skall liksom posterna C.I, Mark<br>
och byggnader, och C.II, Placeringar i anknutna företag och ägarintressen, en-<br>
ligt artikel 8, redovisas med den uppgiftsskyldighet som föreskrivs för anlägg-<br>
ningstillgångar i artikel 15.3 i det fjärde direktivet (se 5 kap. 1 och 2 §§).<br>
Således specificeras posternas förändring mellan två räkenskapsår med utgångs-<br>
punkt från värdet vid räkenskapsårets ingång.<br><br>
C. Placeringstillgångar<br>
<br>
Direktivets post C, Placeringar, benämns i regeringens förslag Placerings-<br>
tillgångar vilket är en mindre anpassning till i Sverige vedertaget begrepp.<br>
<br>
  I  Byggnader och mark<br>
<br>
Direktivets post C.I, Mark och byggnader, har getts benämningen Byggnader och<br>
mark.<br>
<br>
  II Placeringar i koncernföretag och intresseföretag<br>
<br>
Direktivets post C.II, Placeringar i anknutna företag och ägarintressen, benämns<br>
i regeringens förslag Placeringar i koncernföretag och intresseföretag.<br>
Begreppen anknutet företag och ägarintresse föreslås inte införda i detta<br>
sammanhang utan de etablerade termerna koncernföretag och intresseföretag<br>
används.<br>
<br>
  1. Aktier och andelar i koncernföretag<br>
<br>
Definitionen av koncernföretag framgår av 1 kap. 4 § förslaget till ny års-<br>
redovisningslag.<br>
<br>
  2. Räntebärande värdepapper emitterade av, och lån till, koncernföretag<br>
<br>
Posterna C.II.2 och C.II.4, Obligationer och andra skuldförbindelser emitterade<br>
av, och fordringar hos, anknutna företag respektive ägarintressen, benämns i<br>
regeringens förslag Räntebärande värdepapper emitterade av, och lån till,<br>
koncern- respektive intresseföretag.<br>
  Det kan redan här anmärkas att försäkringsredovisningsdirektivets post C.III.2<br>
skall, enligt artikel 9, omfatta sådana omsättningsbara obligationer och andra<br>
räntebärande värdepapper som emitterats av kreditinstitut, av andra företag<br>
eller offentliga organ. Härvid gäller dock att värdepapper emitterade av kon-<br>
cern- respektive intresseföretag särredovisas under rubriken C.II, Placeringar i<br>
koncernföretag och intresseföretag.<br>
<br>
  3. Aktier och andelar i intresseföretag<br>
<br>
Definitionen av intresseföretag framgår av 1 kap. 5 § förslaget till ny års-<br>
redovisningslag.<br>
<br>
  4. Räntebärande värdepapper emitterade av, och lån till, intresseföretag<br>
<br>
Se kommentaren till post C.II.2.<br>
<br>
  IIIAndra finansiella placeringstillgångar<br>
<br>
Direktivets post C.III, Andra finansiella placeringar, benämns i regeringens<br>
förslag Andra finansiella placeringstillgångar, vilket är en mindre anpassning<br>
till i Sverige vedertaget begrepp.<br>
<br>
  1. Aktier och andelar<br>
<br>
Direktivets post C.III.1, Aktier och andra värdepapper med rörlig avkastning och<br>
andelar i värdepappersfonder, benämns i regeringens förslag Aktier och andelar.<br>
Här redovisas sådana aktier och andelar som inte ingår i post C.II.1 och C.II.3.<br>
Begreppet utdelning motsvarar närmast det som direktivet benämner rörlig avkast-<br>
ning.<br>
<br>
  2. Obligationer och andra räntebärande värdepapper<br>
<br>
Post C.III.2, Obligationer och andra värdepapper med fast avkastning, benämns i<br>
regeringens förslag Obligationer och andra räntebärande värdepapper. Ränta<br>
används i stället för direktivets benämning fast avkastning.<br>
  Posten skall, enligt artikel 9, omfatta sådana omsättningsbara obligationer<br>
och andra räntebärande värdepapper som emitterats av kreditinstitut, av andra<br>
företag eller offentliga organ. Härvid gäller dock att värdepapper emitterade av<br>
koncern- respektive intresseföretag särredovisas under rubriken C.II, Pla-<br>
ceringar i koncernföretag och intresseföretag.<br>
<br>
  3. Andelar i investeringspooler<br>
<br>
Direktivets post C.III.3, Andelar i gemensamma investeringar, benämns i<br>
regeringens förslag Andelar i investeringspooler. Någon exakt motsvarighet torde<br>
inte finnas i Sverige i dag.<br>
  Posten C.III.3 omfattar, enligt artikel 10, andelar som ett företag har i in-<br>
vesteringar som är gemensamma för flera företag eller pensionsfonder.<br>
<br>
  4. Lån med säkerhet i fast egendom<br>
<br>
Innehållet i posterna C.III.4, Lån med säkerhet i fast egendom, berörs i artikel<br>
11. Lån med säkerhet i fast egendom skall redovisas som sådan också när livför-<br>
säkringsavtal utgör kompletterande säkerhet.<br>
<br>
  5. Övriga lån<br>
<br>
Direktivets post C.III.5, Annan utlåning, benämns i regeringens förslag Övriga<br>
lån. Posten Annan utlåning skall enligt artikel 11 omfatta lån till försäkring-<br>
stagare där försäkringsbrevet utgör den huvudsakliga säkerheten med upplysning i<br>
not om dess sammanlagda belopp. Lån med annan säkerhet än den ovan angivna skall<br>
specificeras i not om de uppgår till större belopp (se 5 kap. 3 § 2).<br>
<br>
  6. Utlåning till kreditinstitut<br>
<br>
Direktivets post C.III.6, Insättningar hos kreditinstitut, benämns i regeringens<br>
förslag Utlåning till kreditinstitut för att klarare tydliggöra skillnaden mot<br>
vanliga bankmedel redovisade som Kassa och bank.<br>
  Posten C.III.6 omfattar, enligt artikel 12, insättningar i kreditinstitut som<br>
är tillgängliga först efter uppsägning. Insättning utan sådan begränsning<br>
redovisas som post G.II, Kassa och bank, även om de är räntebärande.<br>
<br>
  7. Övriga finansiella placeringstillgångar<br>
<br>
Direktivets post C.III.7, Övriga, benämns i regeringens förslag Övriga fi-<br>
nansiella placeringstillgångar.<br>
  Om placeringarna i posten C.III.7 uppgår till betydande belopp skall de, en-<br>
ligt artikel 13, specificeras i not (se 5 kap. 3 § 3).<br>
<br>
  IV Depåer hos företag som avgivit återförsäkring<br>
<br>
Direktivets post C.IV, Depositioner hos företag som avgivit affär, benämns i<br>
regeringens förslag, Depåer hos företag som avgivit återförsäkring. Depå är det<br>
svenska vedertagna begreppet för nu nämnd deposition. Med anledning av lagrådets<br>
yttrande har begreppet "affär" ersatts med "återförsäkring".<br>
  Posten C.IV skall, enligt artikel 14, för ett företag som tar emot åter-<br>
försäkring omfatta fordringar på de företag som har avgivit affär och motsvara<br>
de garantibelopp som deponerats hos avgivande företag eller av denne utsedd de-<br>
påförvaltare. Dessa fordringar får inte kvittas eller läggas samman med andra<br>
mellanhavanden med motparten. Om företag som mottagit återförsäkring deponerat<br>
värdepapper hos den som har avgivit affär eller hos tredje man, men behåller<br>
äganderätten, skall värdepapperen i stället redovisas under lämplig rubrik under<br>
posten C, Placeringstillgångar.<br><br>
D. Placeringstillgångar för vilka livförsäkringstagaren bär placeringsrisken<br>
<br>
Direktivets post D, Placeringar för de livförsäkringstagares räkning som själva<br>
bär placeringsrisken, har i regeringens förslag benämnts Placeringstillgångar<br>
för vilka livförsäkringstagaren bär placeringsrisken.<br>
  Innehållet i posten D framgår av artikel 15. Posten omfattar enligt artikeln<br>
placeringar kopplade till fondanknutna försäkringar eller indexanknutna utfäs-<br>
telser eller placeringar som innehas för medlemmarna av en tontin och avsedda<br>
att fördelas mellan medlemmarna.<br><br>
E. Återförsäkrares andel av Försäkringstekniska avsättningar<br>
<br>
Optionen i artikel 24.3, som medger att Återförsäkrares andel av försäkring-<br>
stekniska avsättningar redovisas på tillgångssidan, har utnyttjats av skäl som<br>
redovisas i allmänmotiveringen, avsnitt 9.1.2. Posten ges benämningen E.<br>
  Återförsäkrares andel av poster redovisade under EE, Försäkringstekniska<br>
avsättningar, omfattar enligt artikel 24 verkliga eller uppskattade belopp<br>
enligt återförsäkringsavtal. Posterna skall indelas per avsättning och får inte<br>
sammanslås.<br>
<br>
  1. Avsättning för ej intjänade premier och kvardröjande risker<br>
  2. Livförsäkringsavsättning<br>
  3. Avsättning för oreglerade skador<br>
  4. Avsättning för återbäring och rabatter<br>
  5. Övriga försäkringstekniska avsättningar<br>
  6. Avsättning för livförsäkringar för vilka försäkringstagaren bär placerings-<br>
     risken<br>
<br>
F. Fordringar<br>
<br>
Direktivets post E, Fordringar, benämns i regeringens förslag F till följd av<br>
att posten Återförsäkrares andel av försäkringstekniska avsättningar tillkommit<br>
som post E.<br>
<br>
  I  Fordringar avseende direkt försäkring<br>
<br>
Direktivets post E.I och E.II, Fordringar som uppstått i direktförsäkrings-<br>
respektive återförsäkringsverksamheten, har i regeringens förslag kortats ned<br>
till Fordringar avseende direkt försäkring respektive återförsäkring.<br>
<br>
  II Fordringar avseende återförsäkring<br>
<br>
Se kommentaren till föregående post.<br>
<br>
  IIIÖvriga fordringar<br>
<br>
Direktivets post E.III, Andra fordringar, benämns i regeringens förslag Övriga<br>
fordringar.<br><br>
G. Andra tillgångar<br>
<br>
Direktivets post F, Andra tillgångar, har i regeringens förslag getts beteck-<br>
ningen G.<br>
<br>
  I  Materiella tillgångar och varulager<br>
  II Kassa och bank<br>
  IIIEgna aktier<br>
<br>
Direktivets post F.III, Egna aktier och andelar, benämns i regeringens förslag<br>
Egna aktier. Det torde endast i undantagsfall kunna förekomma att<br>
försäkringsföretag innehar sådana tillgångar. Om egna aktier innehas får de inte<br>
upptas till något värde (se 4 kap. 14 § i nya årsredovisningslagen vartill<br>
hänvisas i 4 kap. 1 § ÅRFL).<br>
<br>
  IV Övriga tillgångar<br>
<br>
Posten G.IV, Övriga, omfattar enligt artikel 16 andra tillgångar än de som<br>
redovisas under posterna G.I-G.III. Dessa skall specificeras i not om de uppgår<br>
till större belopp (se 5 kap. 3 § 3 ÅRFL).<br><br>
H. Förutbetalda kostnader och upplupna intäkter<br>
<br>
Direktivets post G, Förutbetalda kostnader och upplupna intäkter, benämns i<br>
regeringens förslag H till följd av att posten Återförsäkrares andel av<br>
försäkringstekniska avsättningar tillkommit som post E.<br>
<br>
  I  Upplupna ränte- och hyresintäkter<br>
<br>
Direktivets post G.I, Upplupen ränta och hyra, benämns i regeringens förslag<br>
Upplupna ränte- och hyresintäkter.<br>
  Posten omfattar enligt artikel 17 på balansdagen intjänad men ännu inte erhål-<br>
len ränta respektive hyra.<br>
<br>
  II Förutbetalda anskaffningskostnader<br>
<br>
Posten H.II, Förutbetalda anskaffningskostnader, omfattar, enligt artikel 18,<br>
periodiserade kostnader för förvärv av försäkringsavtal enligt artikel 18 i det<br>
fjärde direktivet om nationell lag så påbjuder. Alternativt får medlemsstaterna<br>
tillåta att anskaffningskostnaderna redovisas som avdragspost till post EE.1,<br>
Avsättning för ej intjänad premie och kvardröjande risker i skadeförsäkrings-<br>
företag, och som avdragspost till post EE.2, Livförsäkringsavsättning i livför-<br>
säkringsföretag. I ÅRFL har intagits en bestämmelse om att nu nämnda kostnader<br>
skall tas upp som tillgång om de är av väsentligt värde för rörelsen under kom-<br>
mande år (4 kap. 8 §).<br>
<br>
  IIIÖvriga förutbetalda kostnader och upplupna intäkter<br>
<br>
I posten redovisas sådana tillgångsposter som behövs för en korrekt pe-<br>
riodisering och som inte skall redovisas under annan rubrik.<br><br>
Eget kapital, avsättningar och skulder<br>
<br>
Samtliga poster redovisade på passivsidan har i lagförslaget intagits med dubbla<br>
versaler för att tydliggöra skillnaden mot posterna redovisade på<br>
tillgångssidan. Bokstavsbenämningarna överensstämmer med direktivets om inget<br>
annat anges nedan.<br><br>
AA.  Eget kapital<br>
<br>
  I  Aktiekapital eller Garantikapital<br>
<br>
Direktivets post A.I, Tecknat kapital eller motsvarande medel, benämns<br>
Aktiekapital eller Garantikapital.<br>
  Direktivets post A.I omfattar enligt artikel 19 kapital som, oavsett hur det<br>
betecknats i det enskilda fallet, enligt nationell lag skall anses som eget ka-<br>
pital, tecknat av aktieägare eller andra personer, allt efter det ifrågavarande<br>
försäkringsföretagets associationsform.<br>
  I skade- liv- och fondförsäkringsbolag tas aktiekapital upp under denna<br>
rubrik. Garantikapital kan förekomma i ömsesidiga bolag.<br>
<br>
  II Överkursfond<br>
<br>
Direktivets post A.II, Överkurs vid emission, benämns i regeringens förslag<br>
Överkursfond, vilket är en anpassning till benämningen av motsvarande post<br>
enligt förslaget till årsredovisningslag.<br>
  Denna post kan förekomma i skadeförsäkringsaktiebolag och fondförsäkrings-<br>
aktiebolag.<br>
<br>
  IIIUppskrivningsfond<br>
<br>
Under denna rubrik redovisas uppskrivningsfond i skade- och fond-försäk-<br>
ringsbolag. Det sistnämnda gäller som en följd av att de föreslagna följdänd-<br>
ringarna i lagen (1989:1079) om livförsäkringar med anknytning till vär-<br>
depappersfonder hänvisar till bestämmelserna för skadeförsäkringsföretag.<br>
<br>
  IV Andra fonder<br>
  1. Reservfond<br>
  2. Fond för orealiserade vinster<br>
  3. Övriga fonder<br>
<br>
Direktivets post A.IV, Kapitalreserver, benämns i regeringens förslag Andra fon-<br>
der, vilket är en anpassning till benämningen på motsvarande post enligt försla-<br>
get till årsredovisningslag. Posten A.IV omfattar, enligt artikel 20, reserver<br>
angivna i artikel 9 i det fjärde direktivet. Dessa reserver är 1. lagstadgad<br>
reserv om nationell lagstiftning kräver sådan reserv 2. reserv för egna aktier<br>
och andelar om nationell lagstiftning kräver sådan reserv 3. reserver före-<br>
skrivna i bolagsordningen, samt 4. övriga reserver.<br>
  De fonder som upptagits under denna rubrik kan bli aktuella för skade- och<br>
fondförsäkringsföretag.<br>
<br>
  V  Balanserad vinst eller förlust<br>
<br>
Posten innehåller ackumulerade vinster eller ackumulerade förluster från<br>
tidigare räkenskapsår.<br>
<br>
  VI Årets resultat<br>
<br>
Direktivets post A.VI, Vinst eller förlust under räkenskapsåret, benämns i<br>
regeringens förslag Årets resultat vilket är en anpassning till förslaget till<br>
årsredovisningslag och gällande rätt.<br>
  Den möjlighet som anges i direktivets artikel 6 föreslås utnyttjad. Där ges en<br>
möjlighet att i nationell lag föreskriva att förlust respektive vinst under rä-<br>
kenskapsåret skall redovisas på passivsidan. Därmed saknas anledning att införa<br>
direktivets post H, Förlust under räkenskapsåret, på tillgångssidan respektive<br>
direktivets post I, Vinst under räkenskapsåret, på passivsidan.<br><br>
BB.  Obeskattade reserver<br>
<br>
I balansräkningsschemat har tillkommit posten Obeskattade reserver inplacerad<br>
mellan direktivets post A, Eget kapital och B, Efterställda skulder. Posten har<br>
tillkommit av skäl som anges i allmänmotiveringen avsnitt 9.7.<br><br>
CC.  Efterställda skulder<br>
<br>
Direktivets post B, Efterställda skulder, benämns i regeringens förslag CC till<br>
följd av att Obeskattade reserver intagits som post BB.<br>
  Direktivets post B, Efterställda skulder, omfattar, enligt artikel 21, sådana<br>
skulder för vilka det genom avtal bestämts att de, vare sig de representeras av<br>
värdepapper eller inte, i händelse av likvidation eller konkurs skall<br>
återbetalas först efter det att alla övriga borgenärers krav tillgodosetts.<br><br>
DD.  Återbäringsmedel<br>
<br>
I jämförelse med direktivet har i schemat intagits posten Återbäringsmedel mel-<br>
lan direktivets post B, Efterställda skulder, och post C, Tekniska avsättningar.<br>
Detta är en anpassning till svensk försäkringsrätt. I regeringens uppställnings-<br>
form har posten intagits omedelbart före de försäkringstekniska skulderna för<br>
att markera att de avser medel som allokerats försäkringstagarna.<br>
  Direktivets post Medel för framtida tilldelning införs inte, se allmän-<br>
motiveringen, avsnitt 9.8.<br>
<br>
  I  Återbäringsfond<br>
  II Uppskrivningsfond<br>
  IIIFond för orealiserade vinster<br>
  IV Övriga medel<br>
  V  Årets resultat<br>
<br>
Återbäringsmedel skall enligt 5 kap. 4 § 3 anges uppdelat på visst sätt och<br>
därvid anges enligt lagens uppställningsform för balansräkningen.<br>
  Återbäringsmedel kan förekomma i livförsäkringsföretag. I fondförsäkrings-<br>
företag kan också en återbäringsfond förekomma. Vidare skall nuvarande Andra<br>
till framtida förfoganden avsatta medel redovisas under Övriga medel.<br><br>
EE.  Försäkringstekniska avsättningar (före avgiven återförsäkring)<br>
<br>
Direktivets post C, Tekniska avsättningar, benämns i regeringens förslag<br>
Försäkringstekniska avsättningar, vilket är en anpassning till gällande rätt där<br>
benämningen Försäkringstekniska skulder används. Posten benämns EE till följd av<br>
att Obeskattade reserver och Återbäringsmedel tillkommit som nya poster. Åter-<br>
försäkrares andel av Försäkringstekniska avsättningar skall redovisas på<br>
tillgångssidan enligt den möjlighet som anges i artikel 24.3 (se kommentaren<br>
till tillgångsposten E).<br>
  Posten Försäkringstekniska avsättningar skall enligt artikel 23 redovisas i<br>
enlighet med artikel 20 i det fjärde direktivet (om avsättningar), om inget<br>
annat följer av artikel 24-30 i försäkringsredovisningsdirektivet.<br>
<br>
  1. Avsättning för ej intjänade premier och kvardröjande risker<br>
<br>
Direktivets post C.1, Avsättning för ej intjänad premie, har i regeringens<br>
förslag benämnts Avsättning för ej intjänade premier och kvardröjande risker<br>
till följd av att direktivets möjlighet att redovisa avsättning för kvardröjande<br>
risker i posten utnyttjats i enlighet med artikel 26.<br>
  Direktivets post C.1 omfattar enligt artikel 25 den del av tecknad premie som<br>
allokeras till senare räkenskapsår. I fråga om livförsäkringsföretag får med-<br>
lemsstaterna redovisa avsättning för ej intjänade premier under EE.2,<br>
Livförsäkringsavsättning. Såsom nyss sagts får posten enligt artikel 26 även<br>
inkludera avsättning för kvardröjande risker. Om sådan del är väsentlig skall<br>
den särredovisas i balansräkningen eller i en not (se 5 kap. 4 § 4).<br>
<br>
  2. Livförsäkringsavsättning<br>
<br>
Posten Livförsäkringsavsättning omfattar, enligt artikel 27, det uppskattade<br>
värdet av ett försäkringsföretags förpliktelser, inklusive tilldelad återbäring,<br>
med avdrag för beräknade framtida premier.<br>
  Försäkringsföretag skall enligt förslaget även fortsättningsvis redovisa en<br>
samlad post liknande premiereserven i gällande rätt (se vidare kommentaren till<br>
4 kap. 9 § ÅRFL).<br>
<br>
  3. Avsättning för oreglerade skador<br>
<br>
Direktivets post Avsättning för oreglerade skador omfattar enligt artikel 28 ett<br>
försäkringsföretags uppskattade slutliga kostnad för att tillgodose alla krav<br>
som beror på händelser som inträffat före räkenskapsårets utgång, vare sig dessa<br>
krav anmälts eller inte, med avdrag för reglerade ersättningskrav.<br>
<br>
  4. Avsättning för återbäring och rabatter<br>
<br>
Direktivets post C.4, Avsättning för återbäring och rabatter, omfattar enligt<br>
artikel 29 belopp avsedda för försäkringstagare eller förmånstagare i den mån de<br>
inte tilldelats och ingår i posten EE.2, Livförsäkringsavsättning, eller<br>
redovisas i direktivets post D, Medel för framtida tilldelning. I ÅRFL har<br>
sistnämnda post inte medtagits. I stället skall posten återbäringsmedel<br>
redovisas.<br>
<br>
  5. Utjämningsavsättning<br>
<br>
Posten Utjämningsavsättning omfattar enligt artikel 30 belopp som avsatts i<br>
enlighet med administrativa eller rättsliga krav på utjämning av variationer i<br>
skadefrekvens mellan åren eller för att täcka speciella risker.<br>
<br>
  6. Övriga försäkringstekniska avsättningar<br>
<br>
Direktivets post C.6, Övriga tekniska avsättningar, benämns i regeringens<br>
förslag Övriga försäkringstekniska avsättningar.<br>
  Posten skall enligt artikel 26 avse avsättning för ej intjänade premier som<br>
reserverats med hänsyn till risker som försäkringsföretaget bär efter räken-<br>
skapsårets utgång, för att täcka alla ersättningskrav och kostnader som har ett<br>
samband med gällande försäkringsavtal och som går utöver de mot dessa avtal sva-<br>
rande ej intjänade och förväntade premier, dvs. kvardröjande risker. Medlems-<br>
staterna får dock, såsom tidigare nämnts, tillåta att kvardröjande risker<br>
redovisas i posten EE.1. Denna möjlighet har föreslagits utnyttjad.<br><br>
FF.  Avsättning för livförsäkringar för vilka försäkringstagaren bär placerings-<br>
     risken (före avgiven återförsäkring)<br>
<br>
Direktivets post D, Tekniska avsättningar för livförsäkringsavtal där för-<br>
säkringstagaren bär placeringsrisken, har i regeringens förslag kortats ned och<br>
anpassats efter benämningen av posten D på tillgångssidan. Återförsäkrares andel<br>
av den försäkringstekniska avsättningen skall redovisas på tillgångssidan enligt<br>
den möjlighet som anges i artikel 24.3 (se post E.6 på tillgångssidan).<br>
  Posten omfattar enligt artikel 31 avsättningar som är kopplade till fondanknu-<br>
ten försäkring eller som görs med ledning av ett index eller på grund av<br>
åtaganden gentemot tontiners medlemmar. Varje ytterligare avsättning som görs<br>
för att täcka dödsfallsrisker, driftskostnader eller övriga risker redovisas un-<br>
der posten EE.2, Livförsäkringsavsättning.<br><br>
GG.  Avsättningar för andra risker och kostnader<br>
<br>
Posten Avsättningar för andra risker och kostnader har i direktivet benämningen<br>
E.<br>
<br>
  1. Avsättningar för pensioner och liknande förpliktelser<br>
  2. Avsättningar för skatter<br>
  3. Övriga avsättningar<br>
<br>
HH.  Depåer från återförsäkrare<br>
<br>
Direktivets post F, Depositioner mottagna från återförsäkrare, benämns i<br>
regeringens förslag Depåer mottagna från återförsäkrare vilket är en anpassning<br>
till svensk försäkringsterminologi.<br>
   Posten omfattar enligt artikel 32 belopp som deponerats av andra försäkrings-<br>
företag i enlighet med ett återförsäkringsavtal eller som innehållits av samma<br>
skäl. Dessa skulder får inte kvittas eller läggas samman med andra<br>
mellanhavanden med motparten. I de fall värdepapper deponerats som säkerhet av<br>
ett företag som mottagit affär och äganderätten kvarblir hos denna, skall det<br>
mottagande företaget som skuld redovisa det belopp som företaget är skyldig med<br>
anledning av depositionen.<br><br>
II.Skulder<br>
<br>
Direktivets post G, Skulder, ges i regeringens förslag beteckningen II.<br>
  I  Skulder avseende direkt försäkring<br>
<br>
Direktivets poster G.I och G.II, Skulder som uppstått i direkt försäkrings-<br>
verksamhet respektive återförsäkringsverksamhet, benämns Skulder avseende direkt<br>
försäkring respektive Skulder avseende återförsäkring. Motsvarande anpassning<br>
har skett beträffande tillgångsposten F.<br>
<br>
  II Skulder avseende återförsäkring<br>
<br>
Se kommentaren till föregående post.<br>
<br>
  IIIObligationslån<br>
<br>
Direktivets post G.III, Obligationslån med särskilt angivande av konvertibla<br>
lån, benämns Obligationslån.<br>
<br>
  IV Skulder till kreditinstitut<br>
  V  Övriga skulder<br>
<br>
Direktivets post G.V, Övriga skulder, inbegripet skatt och sociala avgifter, har<br>
i regeringens förslag kortats ned till Övriga skulder.<br><br>
JJ.Upplupna kostnader och förutbetalda intäkter<br>
<br>
  I  Återförsäkrares andel av Förutbetalda anskaffningskostnader-<br>
  II Övriga upplupna kostnader och förutbetalda intäkter<br>
<br>
Under Upplupna kostnader och förutbetalda intäkter har posterna Återförsäkrares<br>
andel av Förutbetalda anskaffningskostnader samt Övriga upplupna kostnader och<br>
förutbetalda intäkter tillkommit. En bruttoredovisning av förutbetalda<br>
anskaffningskostnader med återförsäkrares andel redovisad på passivsidan innebär<br>
en tydligare redovisning än om återförsäkringen beaktas som en avdragspost på<br>
tillgångssidan.<br><br>
POSTER INOM LINJEN<br>
<br>
Uppgifter om panter m.m. diskuteras i allmänmotiveringen, avsnitt 11.2.<br>
<br>
  I  Panter och därmed jämförliga säkerheter ställda för egna skulder och för<br>
     såsom avsättningar redovisade förpliktelser, varje slag för sig<br>
<br>
Som poster inom linjen skall under posten I redovisas panter och därmed jäm-<br>
förliga säkerheter ställda för egna skulder och för såsom avsättningar redo-<br>
visade förpliktelser. Detta motsvarar vad regeringen föreslagit beträffande kre-<br>
ditinstitut och värdepappersbolag.<br>
  Den i Finansinspektionens nuvarande föreskrifter angivna skyldigheten att ange<br>
för försäkringstagarnas räkning registerförda tillgångar följer enligt ÅRFL av<br>
att ställda panter m.m. skall redovisas var för sig.<br>
<br>
  II Övriga ställda panter och jämförliga säkerheter, varje slag för sig<br>
<br>
Posten II avser panter m.m. ställda för annat än egna skulder och såsom avsätt-<br>
ningar redovisade förpliktelser. I den mån det förekommer att panter ställts för<br>
egna ansvarsförbindelser bör även de anges i denna post.<br>
<br>
  IIIAnsvarsförbindelser<br>
     1)Garantier<br>
     2)Pensionsförpliktelser som ej upptagits bland avsättningar och ej har<br>
       täckning i pensionsstiftelses förmögenhet<br>
     3)Övriga ansvarsförbindelser<br>
<br>
Posten III avser Ansvarsförbindelser. I gällande rätt krävs inte att alla pen-<br>
sionsförpliktelser skuldförs. Mot denna bakgrund har på samma sätt som i<br>
förslaget till ny årsredovisningslag intagits en särskild post inom linjen för<br>
sådana slag av förpliktelser (se avsnitt 11.2 i allmänmotiveringen).<br>
  Såsom Redovisningsrådet och Sveriges Industriförbund anfört är diskonterade<br>
växlar i dag ovanligt förekommande. Därför har denna post utgått ur lagens<br>
balansräkningsschema.<br>
<br>
  IV Åtaganden<br>
     1) Åtaganden till följd av återköpstransaktioner<br>
     2) Övriga åtaganden<br>
<br>
Posten IV avser Åtaganden. Posten har sin bakgrund i artikel 25 i bank-<br>
redovisningsdirektivet. Enligt artikeln skall upplysningar lämnas om alla oåter-<br>
kalleliga åtaganden som innebär risktagande. I schemat för balansräkningen före-<br>
skrivs på samma sätt som föreslagits för kreditinstitut en uppdelning i åtagan-<br>
den till följd av återköpstransaktioner och övriga åtaganden. Om det inte är<br>
möjligt att uppskatta åtagandet till ett visst belopp bör i stället sam-<br>
manfattande upplysningar lämnas om åtagandets karaktär och de omständigheter som<br>
gör att åtagandet inte går att beloppsbestämma.<br><br>
Kommentarer till resultaträkningens poster och försäkringsredovisnings-<br>
direktivets artiklar därom<br>
<br>
På motsvarande sätt som för balansräkningen lämnas kommentarer till posterna i<br>
resultaträkningen och en redogörelse för innehållet i försäkringsredovis-<br>
ningsdirektivets artiklar om resultaträkningens poster.<br>
<br>
Bilaga 2<br>
<br>
Uppställningsform för resultaträkningen<br>
<br>
I det följande kommenteras bl.a. vissa anpassningar av benämningar på poster som<br>
skett i förhållande till direktivet. Vissa ändringar följer av redaktionella<br>
ändringar av benämningen på balansräkningens poster. Sådana ändringar<br>
kommenteras inte på nytt i det följande.<br>
  Flertalet poster i resultaträkningen skall enligt direktivet redovisas "netto<br>
efter avgiven återförsäkring". I resultaträkningen har särskilt markerats om<br>
posterna skall redovisas "efter avgiven återförsäkring". Sådana tillägg bör i<br>
redovisningspraxis vara möjliga att ersätta med "för egen räkning" eller<br>
motsvarande förkortning.<br>
  Poster som skall redovisas  för egen räkning" skall enligt andra bestämmelser<br>
i lagförslaget i not redovisas med uppdelning mellan bruttobelopp och återför-<br>
säkrares andel.<br><br>
I. Teknisk redovisning av skadeförsäkringsrörelse<br>
<br>
1. Premieintäkter (efter avgiven återförsäkring)<br>
<br>
Direktivets post I.1, Premieintäkt, netto efter avgiven återförsäkring benämns<br>
Premieintäkter efter avgiven återförsäkring.<br>
<br>
  a. Premieinkomst (före avgiven återförsäkring)<br>
<br>
Direktivets post I.1 a, Tecknade bruttopremier, benämns Premieinkomst som en an-<br>
passning till svenskt vedertaget begrepp.<br>
  Posten I.1 a omfattar, enligt artikel 35, alla belopp som förfaller till be-<br>
talning under räkenskapsåret med anledning av försäkringsavtal, oavsett om dessa<br>
belopp helt eller delvis avser ett senare räkenskapsår. I posten får inte inrä-<br>
knas skatter och offentliga avgifter som utgår på försäkringspremier.<br>
<br>
  b. Premier för avgiven återförsäkring (-)<br>
<br>
Direktivets post I.1 b, Premie för avgiven återförsäkring, omfattar, enligt<br>
artikel 36, alla premier som betalats ut eller förfallit till betalning med<br>
anledning av återförsäkringsavtal som försäkringsföretaget ingått, inklusive<br>
portföljpremier.<br>
<br>
  c. Förändring i Avsättning för ej intjänade premier ochkvardröjande risker,<br>
     före avgiven återförsäkring (+/-)<br>
<br>
Direktivets poster I.1 c och d, Förändring i Avsättning för ej intjänade premier<br>
och kvardröjande risker, beskrivs i artikel 37.<br>
  d. Återförsäkrares andel av Förändring i avsättning för ej intjänade premier<br>
     och kvardröjande risker (+/-)<br>
<br>
Se kommentaren till föregående post.<br><br>
2.   Kapitalavkastning överförd från finansrörelsen (III.6)<br>
<br>
Direktivets post I.2, Fördelad avkastning på placeringar överförd från det icke-<br>
tekniska resultatet, benämns i regeringens lagförslag Kapitalavkastning överförd<br>
från finansrörelsen. Detta är en anpassning till benämningarna i gällande rätt.<br>
Med finansrörelsen avses den icke-tekniska redovisningen. Posten III.4, Fördelad<br>
avkastning på placeringar överförd från/till den tekniska redovisningen, får<br>
därmed likalydande benämning som ovan.<br>
  Posten I.2 får enligt artikel 43, fördelas mellan teknisk och icke-teknisk re-<br>
dovisning. I de fall detta tillåts får medlemsstaterna fastställa hur och med<br>
vilka belopp avkastning får överföras mellan de olika delarna i resul-<br>
taträkningen. Skälen och grunderna för en sådan omföring skall anges i en not<br>
(se 5 kap. 5 § 7).<br><br>
3.   Övriga tekniska intäkter (efter avgiven återförsäkring)<br>
<br>
4.   Försäkringsersättningar (efter avgiven återförsäkring)<br>
<br>
Direktivets post I.4, Uppkomna krav på försäkringsersättningar, har förkortats<br>
till Försäkringsersättningar, vilket motsvarar benämningen av den berörda<br>
skuldposten.<br>
  Posten I.4 omfattar, enligt artikel 38, alla utbetalningar av försäkrings-<br>
ersättningar som gjorts under räkenskapsåret inklusive förändringen av posten<br>
EE.3, Avsättning för oreglerade skador. Posten skall även omfatta skador som<br>
inträffat, men inte anmälts. Belopp som kan återvinnas genom regress eller<br>
räddningsåtgärder skall dras av. Väsentliga avvikelser mellan en skadas<br>
avsättning vid årets ingång och utbetalad försäkringsersättning, s.k.<br>
avvecklingskostnad, skall enligt lagförslaget specificeras på kategori av skada<br>
och belopp (se 5 kap. 4§ 4).<br>
  I förhållande till kommitténs förslag har resultaträkningsschemat utformats så<br>
att fördelningen av den väsentliga posten skadeersättningar skall redan i<br>
resultaträkningen redovisas såväl på belopp före som efter återförsäkring.<br>
<br>
  a. Utbetalda försäkringsersättningar<br>
     aa)     Före avgiven återförsäkring<br>
     bb)     Återförsäkrares andel (-)<br>
<br>
  b. Förändring i Avsättning för oreglerade skador<br>
     aa)     Före avgiven återförsäkring<br>
     bb)     Återförsäkrares andel (-)<br><br>
5.   Förändring i Övriga försäkringstekniska avsättningar (efter avgiven<br>
     återförsäkring) (+/-)<br>
<br>
6.   Återbäring och rabatter (efter avgiven återförsäkring)<br>
<br>
Posten I.6 Återbäring och rabatter omfattar, enligt artikel 39, belopp som skall<br>
belasta räkenskapsåret och som har eller skall utbetalas till försäkringstagare<br>
eller förmånstagare eller andra försäkrade eller avsättas för deras räkning,<br>
inklusive belopp som använts till att öka/minska de tekniska avsättningarna<br>
eller som tilldelats genom minskning av premier. Rabatter skall omfatta belopp<br>
som utgör en partiell återbetalning av premier på grundval av erfarenheter av<br>
enskilda avtal.<br><br>
7.   Driftskostnader<br>
<br>
I posten I.7 Driftskostnader, ingår enligt artikel 40 bl.a. anskaffningskost-<br>
nader, som avser kostnader som uppkommit för att ingå försäkringsavtal. Med-<br>
lemsstaterna får föreskriva att förnyelseprovisioner skall redovisas under<br>
administrationskostnader.<br>
  Administrationskostnader ingår också i posten I.7 och omfattar, enligt artikel<br>
41, kostnader för premieuppbörd, förvaltning av bestånd, hantering av återbäring<br>
och rabatter samt för mottagen och avgiven återförsäkring. Posten skall<br>
inkludera personalkostnader och avskrivning av maskiner och inventarier, i den<br>
mån dessa inte redovisas under anskaffningskostnader, krav på försäkringsersätt-<br>
ningar eller placeringskostnader.<br><br>
8. Övriga tekniska kostnader (efter avgiven återförsäkring)-<br>
<br>
9. Förändring i Utjämningsavsättning<br>
<br>
10.Skadeförsäkringsrörelsens tekniska resultat (införs som post III.1)<br>
<br>
Direktivets post I.10 delsaldo, har i regeringens förslag benämnts Skade-<br>
försäkringsrörelsens tekniska resultat. Därmed tydliggörs på ett bättre sätt<br>
skillnaden mellan den tekniska och den icke-tekniska redovisningen. Posten III.1<br>
ges likalydande benämning.<br><br>
II.Teknisk redovisning av livförsäkringsrörelse<br>
<br>
1.   Premieinkomst (efter avgiven återförsäkring)<br>
<br>
Se kommentaren till posten I.1.<br>
<br>
  a. Premieinkomst (före avgiven återförsäkring)<br>
<br>
Direktivets post II.1 a, Tecknade bruttopremier, benämns Premieinkomst som en<br>
anpassning till svenskt vedertaget begrepp.<br>
  Direktivets post II.1 a, Tecknade premier, brutto, omfattar, enligt artikel<br>
35, alla belopp som förfaller till betalning under räkenskapsåret med anledning<br>
av försäkringsavtal, oavsett om dessa belopp helt eller delvis avser ett senare<br>
räkenskapsår. I posten får inte inräknas skatter och offentliga avgifter som<br>
utgår på försäkringspremier.<br>
  Såsom framhållits under posten EE.2, Livförsäkringsavsättning, i kommentaren<br>
till schemat för balansräkningen kommer livförsäkringsföretag även fortsätt-<br>
ningsvis att redovisa en premieinkomst.<br>
<br>
  b. Premier för avgiven återförsäkring (-)<br>
<br>
Direktivets post II.1 b, Premie för avgiven återförsäkring, omfattar, enligt<br>
artikel 36, alla premier som betalats ut eller förfallit till betalning med<br>
anledning av återförsäkringsavtal som försäkringsföretaget ingått, inklusive<br>
portföljpremier.<br><br>
2. Kapitalavkastning, intäkter<br>
<br>
Direktivets poster II.2 och II.9, Intäkter och vinster av placeringar respektive<br>
Kostnader och förluster på placeringar, har i regeringens förslag ersatts av<br>
benämningen "Kapitalavkastning".<br>
  Posterna II.2 och II.9, Förvaltning av placeringstillgångar, intäkter respek-<br>
tive kostnader, skall enligt artikel 42 i skadeförsäkringsföretag redovisas i<br>
den icke-tekniska redovisningen, och i livförsäkringsföretag i den tekniska<br>
redovisningen. Medlemsstaterna får kräva att posterna specificeras per<br>
tillgångsslag. I de fall liv- och skadeförsäkringsrörelse bedrivs inom samma<br>
företag skall redovisning ske inom den rörelse till vilken tillgångarna direkt<br>
sammanhänger.<br>
<br>
3. Orealiserade vinster på placeringstillgångar<br>
<br>
I förhållande till kommitténs förslag har "placeringar" ersatts med "placerings-<br>
tillgångar". För att förtydliga effekterna vid en redovisning till verkligt<br>
värde skall orealiserade vinster på samtliga placeringstillgångar enligt lag-<br>
förslagets 4 kap. 6 § redovisas särskilt.<br>
   Posten II.3 och II.9, Orealiserade vinster och förluster på placeringar, får<br>
intas i livförsäkringsrörelsens resultaträkning, enligt artikel 44, och helt<br>
eller delvis ange skillnaden mellan placeringar värderade till verkligt värde<br>
och inköpspris. I denna post skall redovisas värdejusteringar avseende<br>
tillgångar redovisade under D; Placeringar där försäkringstagarna bär<br>
placeringsrisken, se 4 kap. 6 § första stycket.<br>
<br>
4. Övriga tekniska intäkter (efter avgiven återförsäkring)<br>
<br>
5. Försäkringsersättningar (efter avgiven återförsäkring)<br>
<br>
  a. Utbetalda försäkringsersättningar<br>
     aa)     Före avgiven återförsäkring<br>
     bb)     Återförsäkrares andel (-)<br>
<br>
  b. Förändring i Avsättning för oreglerade skador<br>
     aa)     Före avgiven återförsäkring<br>
     bb)     Återförsäkrares andel (-)<br>
<br>
Direktivets post II.5, Uppkomna krav på försäkringsersättningar, har förkortats<br>
till Försäkringsersättningar, vilket motsvarar benämningen av den berörda<br>
skuldposten.<br>
  Direktivets post II.5 omfattar, enligt artikel 38, alla utbetalningar av för-<br>
säkringsersättningar som gjorts under räkenskapsåret inklusive förändringen av<br>
posten EE.3, Avsättning för oreglerade skador. Posten skall även omfatta skador<br>
som inträffat, men inte anmälts. Belopp som kan återvinnas genom regress eller<br>
räddningsåtgärder skall dras av. Väsentliga avvikelser mellan en skadas<br>
avsättning vid årets ingång och utbetalad försäkringsersättning, s.k.<br>
avvecklingskostnad, skall enligt lagförslaget specificeras per kategori av skada<br>
och belopp, se 5 kap. 4 § 4.<br>
  I förhållande till kommitténs förslag har balansräkningsschemat utformats så<br>
att posten skadeersättningar skall redan i resultaträkningen anges uppdelat på<br>
belopp före återförsäkring och belopp för återförsäkrares andel.<br><br>
6.   Förändring i andra försäkringstekniska avsättningar (efter avgiven<br>
     återförsäkring) (+/-)<br>
<br>
  a. Livförsäkringsavsättning<br>
     aa)     Före avgiven återförsäkring<br>
     bb)     Återförsäkrares andel<br>
<br>
  b. Övriga försäkringstekniska avsättningar (efter avgiven återförsäkring)<br><br>
7. Återbäring och rabatter (efter avgiven återförsäkring)<br>
<br>
Posten II.7, Återbäring och rabatter, omfattar, enligt artikel 39, belopp som<br>
skall belasta räkenskapsåret och som har eller skall utbetalas till försäk-<br>
ringstagare eller förmånstagare eller andra försäkrade eller avsättas för deras<br>
räkning, inklusive belopp som använts till att öka/minska de tekniska<br>
avsättningarna eller som tilldelats genom minskning av premier. Rabatter skall<br>
omfatta belopp som utgör en partiell återbetalning av premier på grundval av<br>
erfarenheter av enskilda avtal.<br><br>
8. Driftskostnader<br>
<br>
I direktivets post II.8, Driftskostnadsnetto, ingår enligt artikel 40 bl.a. an-<br>
skaffningskostnader, som avser kostnader som uppkommit för att ingå för-<br>
säkringsavtal. Medlemsstaterna får föreskriva att förnyelseprovisioner skall<br>
redovisas under administrationskostnader.<br>
  Administrationskostnader ingår också i posten II.8 och omfattar, enligt<br>
artikel 41, kostnader för premieuppbörd, förvaltning av bestånd, hantering av<br>
återbäring och rabatter samt för mottagen och avgiven återförsäkring. Posten<br>
skall inkludera personalkostnader och avskrivning av maskiner och inventarier, i<br>
den mån dessa inte redovisas under anskaffningskostnader, krav på försäk-<br>
ringsersättningar eller placeringskostnader.<br><br>
9. Kapitalavkastning, kostnader<br>
<br>
Direktivets post II.9, Intäkter och vinster av placeringar respektive Kostnader<br>
och förluster på placeringar, har i regeringens förslag benämnts "Kapitalav-<br>
kastning, intäkter respektive kostnader".<br>
  Posterna II.2 och II.9, Förvaltning av placeringstillgångar, intäkter respek-<br>
tive kostnader, skall enligt artikel 42, i livförsäkringsföretag redovisas i den<br>
tekniska redovisningen. Medlemsstaterna får kräva eller tillåta att posterna<br>
specificeras per tillgångsslag. I de fall liv- och skadeförsäkringsrörelse be-<br>
drivs inom samma företag skall redovisning ske inom den rörelse till vilken<br>
tillgångarna direkt sammanhänger.<br>
  10.Orealiserade förluster på placeringstillgångar<br>
<br>
I förhållande till kommitténs förslag har "placeringar" ersatts med "pla-<br>
ceringstillgångar".<br>
   Posterna II.3 och II.10, Orealiserade vinster och förluster på placeringar,<br>
får enligt artikel 44 intas i livförsäkringsrörelsens resultaträkning och helt<br>
eller delvis ange skillnaden mellan placeringar värderade till verkligt värde<br>
och inköpspris. Vid redovisning till verkligt värde skall orealiserade förluster<br>
på placeringstillgångarna enligt lagförslagets 4 kap. 6 § första stycket<br>
redovisas i denna post. I denna post skall också redovisas värdejusteringar av-<br>
seende tillgångar redovisade under D, Placeringstillgångar där försäkringstagar-<br>
na själva bär placeringsrisken.<br><br>
11.Övriga tekniska kostnader (efter avgiven återförsäkring)<br><br>
12.Kapitalavkastning överförd till finansrörelsen<br>
   (införs som post III.4)<br>
  Avkastningen på placeringar får, enligt artikel 43, fördelas mellan teknisk<br>
och icke-teknisk redovisning. I de fall då detta tillåts får medlemsstaterna<br>
fastställa hur och med vilka belopp avkastning får överföras mellan de olika<br>
delarna i resultaträkningen (se vidare kommentaren till post III.4). Skälen och<br>
grunderna för en sådan omföring skall därvid anges i en not.<br>
  Direktivets post II.12, Fördelad avkastning på placeringar överförd från det<br>
icke-tekniska resultatet, benämns Kapitalavkastning överförd till fi-<br>
nansrörelsen. Detta är en anpassning till gällande rätt. Med finansrörelsen<br>
avses, som tidigare nämnts, den icke-tekniska redovisningen.<br><br>
13. Livförsäkringsrörelsens tekniska resultat<br>
   (införs som post III.2)<br>
<br>
III. Icke-teknisk redovisning<br>
<br>
1.   Skadeförsäkringsrörelsens tekniska resultat (post I.10)<br>
<br>
2.   Livförsäkringsrörelsens tekniska resultat (post II.13)<br>
<br>
3a.  Kapitalavkastning, intäkter i skadeförsäkringsrörelsen<br>
<br>
Direktivets post III.3 och III.5, Intäkter och vinster på placeringar respektive<br>
Kostnader och förluster på placeringar, har i regeringens förslag ersatts av<br>
benämningen "Kapitalförvaltning, intäkter respektive kostnader".<br>
  Posterna III.3 och III.5, Förvaltning av placeringstillgångar, intäkter res-<br>
pektive kostnader, skall enligt artikel 42 i skadeförsäkringsföretag redovisas i<br>
den icke-tekniska redovisningen, och i livförsäkringsföretag i den tekniska<br>
redovisningen. Medlemsstaterna får kräva specifikation av posterna per<br>
tillgångsslag. I de fall liv- och skadeförsäkringsrörelse bedrivs inom samma<br>
företag skall redovisning ske inom den rörelse till vilken tillgångarna direkt<br>
sammanhänger.<br><br>
3b.Orealiserade vinster på placeringstillgångar<br>
<br>
Denna post har tillkommit i förhållande till försäkringsredovisningsdirektivets<br>
uppställningsform med stöd av artikel 44.2 i samma direktiv. Enligt artikeln får<br>
medlemsstater som kräver eller tillåter att placeringstillgångar värderas till<br>
verkligt värde medge att i resultaträkningen en särredovisning sker av<br>
förändringen av skillnaden mellan en värdering av placeringstillgångar till<br>
verkligt värde och deras inköpspris. Enligt regeringen bör orealiserade vinster<br>
på placeringstillgångar särredovisas såväl i skadeförsäkringsrörelse som i liv-<br>
försäkringsrörelse (se 4 kap. 6 § ÅRFL).<br><br>
4. Kapitalavkastning överförd från livförsäkringsrörelsen (post II.12)<br>
<br>
Posten III.4 får enligt artikel 43, fördelas mellan teknisk och icke-teknisk<br>
redovisning. I de fall detta tillåts får medlemsstaterna fastställa hur och med<br>
vilka belopp avkastning får överföras mellan de olika delarna i resultaträk-<br>
ningen. Skälen och grunderna för en sådan omföring skall anges i en not.<br>
  Skadeförsäkringsföretag redovisar enligt gällande rätt hela kapitalavkast-<br>
ningen i finansrörelsen (icke-tekniska redovisningen), netto. Enligt Fi-<br>
nansinspektionens föreskrifter (FFFS 1991:19-20) kan därefter ett belopp<br>
motsvarande en god approximation av verksamhetsgrenarnas del av ka-<br>
pitalavkastningen överföras till den tekniska redovisningen. Flera försäk-<br>
ringsföretag har i dag en finansavdelning som såväl placerar de fria medlen som<br>
medel placerade för fullgörande av framtida åtaganden gentemot<br>
försäkringstagarna. Avkastningen på de senare tillgångarna motsvarar i stort en<br>
riskfri placering. Direktivet möjliggör att en sådan avkastning överförs till<br>
den försäkringstekniska redovisningen. Avkastningsförväntningarna är också en<br>
väsentlig faktor för premiesättningen. Motsvarande uppdelning saknas i livför-<br>
säkringsrörelsen med motivet att alla tillgångar med avkastning i princip är<br>
försäkringstagarnas. Den här aktuella posten har dock intagits även i<br>
uppställningsformen för livförsäkringsföretag. Dess användning på svenska<br>
förhållanden torde vara begränsat när ett utdelningsförbud finns kvar. Denna<br>
post skulle i och för sig kunna få betydelse i vissa fall av svenskt ägande i<br>
utländska livförsäkringsföretag utan utdelningsförbud. Posten har därför in-<br>
tagits i lagens schema.<br>
<br>
5a.Kapitalavkastning, kostnader i skadeförsäkringsrörelsen<br>
<br>
Direktivets post III.5, Intäkter och vinster på placeringar respektive Kostnader<br>
och förluster på placeringar, har i regeringens förslag ersatts av benämningen<br>
"Kapitalavkastning, intäkter respektive kostnader".<br>
  Posten III.3 och III.5, Förvaltning av placeringstillgångar, intäkter respek-<br>
tive kostnader, skall enligt artikel 42 i skadeförsäkringsverksamhet redovisas i<br>
den icke-tekniska redovisningen och i livförsäkringsverksamhet i den tekniska<br>
redovisningen. Medlemsstaterna får specificera posterna per tillgångsslag. I de<br>
fall liv- och skadeförsäkringsrörelse bedrivs inom samma företag skall redovis-<br>
ning ske inom den rörelse till vilken tillgångarna direkt sammanhänger.<br><br>
5b.Orealiserade förluster på placeringstillgångar<br>
<br>
Denna post har tillkommit i förhållande till försäkringsredovisningsdirektivets<br>
uppställningsform med stöd av artikel 44.2 i samma direktiv. Enligt artikel 44.2<br>
i försäkringsredovisningsdirektivet får medlemsstater som kräver eller tillåter<br>
att placeringstillgångar värderas till verkligt värde medge att i resultaträk-<br>
ningen en särredovisning sker av skillnaden mellan en värdering av place-<br>
ringstillgångar till verkligt värde och deras inköpspris. Enligt regeringen bör<br>
orealiserade förluster på placeringstillgångar särredovisas såväl i skadeförsäk-<br>
ringsrörelse som livförsäkringsrörelse (se 4 kap. 6 § ÅRFL).<br><br>
6. Kapitalavkastning överförd till skadeförsäkringsrörelsen (post<br>
   I.2)<br>
<br>
Posten III.6, Överföring av kapitalavkastning, får enligt artikel 43, fördelas<br>
mellan teknisk och icke-teknisk redovisning. I de fall då detta tillåts får<br>
medlemsstaterna fastställa hur och med vilka belopp avkastning får överföras<br>
mellan de olika delarna i resultaträkningen. Skälen och grunderna för en sådan<br>
omföring skall anges i en not (se vidare kommentaren till post 4).<br><br>
7. Övriga intäkter<br>
<br>
8. Övriga kostnader<br>
<br>
Direktivets post III.8, Övriga kostnader, inklusive nedskrivningar, benämns i<br>
regeringens förslag Övriga kostnader. Postens närmare innehåll skall föreskrivas<br>
av regeringen, eller efter dess bemyndigande, Finansinspektionen. Direktivets<br>
förtydligande skrivning att nedskrivningar ingår har inte tagits med i ÅRFL:s<br>
balansräkningsschema.<br>
<br>
9. Extraordinära intäkter<br>
<br>
10.Extraordinära kostnader<br>
<br>
11.Bokslutsdispositioner<br>
<br>
I regeringens förslag har tillkommit posten Bokslutsdispositioner mellan di-<br>
rektivets post III.13, Extraordinärt resultat och III.14, Skatt på årets resul-<br>
tat. Skälen för detta har berörts i allmänmotiveringen, avsnitt 9.7.<br><br>
12.Skatt på årets resultat<br>
<br>
13.Övriga skatter<br>
<br>
14.Årets resultat<br>
<br>
Direktivets post III.16, Vinst eller förlust under räkenskapsåret, benämns i<br>
regeringens förslag Årets resultat i enlighet med gällande rätt. Posten benämns<br>
III.14 i ÅRFL.<br>
  Det kan också anmärkas att direktivets poster III.10 och III.13, Resultat av<br>
den normala verksamheten efter skatt respektive Extraordinärt resultat inte<br>
föreslås införda. Poster som redovisas som extraordinära är enligt dagens praxis<br>
få. Enligt motsvarande ordning som föreslagits för kreditinstitut i del 3 bör<br>
alltså en särredovisning i resultaträkningen av direktivets poster III.10 och<br>
III.13 kunna undvaras, se i stället 5 kap. 16 § årsredovisningslagen vartill<br>
hänvisas i 5 kap. 1 § ÅRFL.<br><br>
Ikraftträdande- och övergångsbestämmelser<br>
<br>
  1. Denna lag träder i kraft den 1 januari 1996 och tillämpas första gången för<br>
räkenskapsår som inleds närmast efter den 31 december 1995.<br>
<br>
Frågan om lagens ikraftträdande har behandlats i avsnitt 21 i allmänmotiveringen<br>
del 2.<br>
<br>
  2. Förekommer i lag eller annan författning hänvisning till föreskrift i 11<br>
kap. försäkringsrörelselagen (1982:713) som ersatts genom bestämmelse i denna<br>
lag, tillämpas i stället den nya bestämmelsen.<br>
<br>
Bestämmelsen är av samma slag som punkt 4 beträffande hänvisningar till 11 kap.<br>
aktiebolagslagen i övergångsbestämmelserna till nya årsredovisningslagen.<br>
<br>
  3. Bestämmelsen i 4 kap. 5 § tredje stycket årsredovisningslagen (1995:000)<br>
skall inte tillämpas på nedskrivning som har gjorts före lagens ikraftträdande.<br>
<br>
Bestämmelsen är av samma slag som punkt 5 i övergångsbestämmelserna till nya<br>
årsredovisningslagen (se kommentaren till denna bestämmelse).<br>
<br>
  4. Belopp som har avsatts till uppskrivningsfond före lagens ikraftträdande<br>
får användas för erforderlig nedskrivning av värdet på andra anlägg-<br>
ningstillgångar, om det finns särskilda skäl för en sådan utjämning. I så fall<br>
skall upplysning om detta lämnas i en not.<br>
<br>
Bestämmelsen är av samma slag som punkt 6 i övergångsbestämmelserna till nya<br>
årsredovisningslagen med beaktande av nuvarande förutsättningar för användning<br>
av uppskrivningsfonden enligt 11 kap. 5 § andra stycket 1 FRL (se kommentaren<br>
till motsvarande bestämmelse i nya årsredovisningslagen).<br>
<br>
  5. Regeringen eller, efter regeringens bemyndigande, Finansinspektionen får<br>
för den första års- eller koncernredovisning som upprättas enligt denna lag för-<br>
eskriva att 3 kap. 5 § andra stycket årsredovisningslagen (1995:000) och 6 kap.<br>
2 § denna lag inte skall tillämpas samt meddela närmare föreskrifter om vilka<br>
jämförande upplysningar som i stället skall lämnas.<br>
<br>
Bestämmelsen har tillkommit för att underlätta en anpassning till den nya redo-<br>
visningslagstiftningen. Genom bestämmelsen möjliggörs undantag från<br>
bestämmelserna om lämnande av jämförelsetal för föregående räkenskapsår och om<br>
s.k. femårsöversikter (se kommentaren till motsvarande bestämmelse i nya<br>
årsredovisningslagen). När det gäller försäkringsföretag bör det överlämnas till<br>
regeringen eller, efter vidare delegation, Finansinspektionen att meddela före-<br>
skrifter om vilka närmare undantag som skall göras samt vilka upplysningar som i<br>
stället skall lämnas för att säkerställa en tillfredsställande jämförbarhet i<br>
företag som undantas. På så sätt ges en bättre möjlighet att anpassa<br>
övergångsregleringen med hänsyn till olika företagstyper och företagsstorlek<br>
efter vikten av att sådan information lämnas.<br>
<br>
                       197<br><br>
23.2  Förslaget till lag om ändring i försäkringsrörelselagen<br>
(1982:713)<br>
<br>
1 kap. 9 §<br>
<br>
Ett försäkringsbolag är moderbolag och en annan juridisk person är dotter-<br>
företag, om försäkringsbolaget<br>
  1. innehar mer än hälften av rösterna för samtliga aktier eller andelar i den<br>
juridiska personen,<br>
  2. äger aktier eller andelar i den juridiska personen och på grund av avtal<br>
med andra delägare i denna förfogar över mer än hälften av rösterna för samtliga<br>
aktier eller andelar,<br>
  3. äger aktier eller andelar i den juridiska personen och har rätt att utse<br>
eller avsätta mer än hälften av ledamöterna i dess styrelse eller motsvarande<br>
ledningsorgan, eller<br>
  4. äger aktier eller andelar i den juridiska personen och har rätt att ensamt<br>
utöva ett bestämmande inflytande över denna på grund av avtal med den juridiska<br>
personen eller på grund av föreskrift i dess bolagsordning, bolagsavtal eller<br>
därmed jämförbara stadgar.<br>
  Vidare är en juridisk person dotterföretag till moderbolaget, om ett annat<br>
dotterföretag till moderbolaget eller moderbolaget tillsammans med ett eller<br>
flera andra dotterföretag eller flera andra dotterföretag tillsammans<br>
  1. innehar mer än hälften av rösterna för samtliga aktier eller andelar i den<br>
juridiska personen,<br>
  2. äger aktier eller andelar i den juridiska personen och på grund av avtal<br>
med andra delägare i denna förfogar över mer än hälften av rösterna för samtliga<br>
aktier eller andelar, eller<br>
  3. äger aktier eller andelar i den juridiska personen och har rätt att utse<br>
eller avsätta mer än hälften av ledamöterna i dess styrelse eller motsvarande<br>
ledningsorgan.<br>
  Om ett dotterföretag äger aktier eller andelar i en juridisk person och på<br>
grund av avtal med den juridiska personen eller på grund av föreskrift i dess<br>
bolagsordning, bolagsavtal eller därmed jämförliga stadgar har rätt att ensamt<br>
utöva ett bestämmande inflytande över den juridiska personen, är även denna<br>
dotterföretag till moderbolaget.<br>
  Moderbolag och dotterföretag utgör tillsammans en koncern.<br>
  Med koncernföretag avses i denna lag företag i samma koncern.<br>
  Regeringen eller, efter regeringens bemyndigande, Finansinspektionen får<br>
föreskriva att denna lags bestämmelser, eller föreskrifter som meddelats med<br>
stöd av denna lag, om koncerner skall gälla helt eller delvis för en grupp av<br>
företag, som inte utgör en koncern enligt första-tredje styckena, men som har en<br>
gemensam eller i huvudsak gemensam ledning.<br>
<br>
(Jfr 1 kap. 9 § i kommitténs förslag)<br>
  Genom de föreslagna ändringarna i paragrafen införs en ny koncerndefinition i<br>
FRL. Koncerndefinitionen motsvarar den definition som föreslås i bl.a<br>
aktiebolagslagen, nya årsredovisningslagen, ÅRFL och i de associationsrättsliga<br>
lagarna för banker (se avsnitt 15.1 i allmänmotiveringen och<br>
författningskommentaren till 1 kap. 4 § nya årsredovisningslagen).<br>
  Enligt gällande rätt kan Finansinspektionen förordna att bestämmelser i FRL om<br>
koncerner skall tillämpas på en grupp av försäkringsbolag som inte omfattas av<br>
koncerndefinitionen, om företaget har en gemensam eller i huvudsak gemensam<br>
administration och företagsledning. Genom ändringen i sjätte stycket anpassas<br>
nuvarande bestämmelse i FRL för att motsvara den bestämmelse som föreslås införd<br>
för redovisningen i ÅRFL, främst genom att kravet på gemensam administration tas<br>
bort samtidigt som tillämpningen inte begränsas till försäkringsföretag.<br>
Bestämmelsen kan därvid tillämpas också i sådana fall då något av företagen<br>
bedriver en verksamhet som ligger nära försäkringsverksamhet eller har anknyt-<br>
ning till sådan verksamhet utan att kunna definieras som försäkringsrörelse.<br>
  Bestämmelsen innebär på samma sätt som i dag att inte bara sådana för lämn-<br>
andet av års- och koncernredovisningen stödjande bestämmelser kan föreskrivas<br>
tillämpliga på gruppen. Även andra bestämmelser i FRL som särskilt tar sikte på<br>
koncerner kan föreskrivas tillämpliga (se vidare allmänmotiveringen, avsnitt<br>
16.1).<br>
  Enligt de överväganden som angivits i allmänmotiveringen bör bestämmelsen<br>
utformas som en förskriftsrätt för regeringen, eller efter dess bemyndigande,<br>
Finansinspektionen (se författningskommentaren till 1 kap. 5 § ÅRFL).<br>
  I sista stycket har i förhållande till lagrådsremissen motsvarande ändring som<br>
i 1 kap. 5 § ÅRFL gjorts. (Se kommentaren till nämnda bestämmelse).<br><br>
1 kap. 9 b §<br>
<br>
I de fall som avses i 9 § första stycket 1-3 och andra stycket skall sådana<br>
rättigheter som tillkommer någon som handlar i eget namn men för en annan fysisk<br>
eller juridisk persons räkning anses tillkomma den personen.<br>
  Vid bestämmandet av antalet röster i ett dotterföretag beaktas inte de aktier<br>
eller andelar i dotterföretaget som innehas av företaget självt eller av dess<br>
dotterföretag. Detsamma gäller aktier eller andelar som innehas av den som<br>
handlar i eget namn men för dotterföretagets eller dess dotterföretags räkning.<br>
<br>
(Bestämmelsen saknar motsvarighet i kommitténs förslag)<br>
  Paragrafen är ny. Bestämmelsen motsvaras av 1 kap. 6 § aktiebolagslagen. Se<br>
författningskommentaren till denna paragraf.<br><br>
4 kap. 18 §<br>
<br>
En fondemission kan ske genom att till aktiekapitalet förs över<br>
  1. belopp som kan delas ut enligt 12 kap. 2 §,<br>
  2. medel från uppskrivningsfonden,<br>
  3. medel från reservfonden och överkursfonden, eller<br>
  4. belopp varmed värdet av en tillgång skrivs upp enligt 4 kap. 1 § lagen<br>
(1995:00) om årsredovisning i försäkringsföretag och 4 kap. 6 § års-<br>
redovisningslagen (1995:000).<br>
  Bestämmelserna i 7 § första stycket gäller i tillämpliga delar även i fråga om<br>
förslag till beslut om fondemission.<br>
  Ett beslut om fondemission skall ange på vilket sätt och med vilket belopp<br>
aktiekapitalet skall ökas, de nya aktiernas aktieslag eller det belopp vartill<br>
aktiernas nominella belopp höjs samt, i förekommande fall, förordnande som avses<br>
i 6 a §. I ett avstämningsbolag skall avstämningsdagen anges i beslutet varvid<br>
iakttas att avstämning inte får ske innan beslutet har registrerats.<br>
Bestämmelserna i 8 § fjärde stycket och 9 § första stycket skall tillämpas på<br>
avstämningsbolag.<br>
  Beslut om fondemission skall genast anmälas för registrering och får inte<br>
verkställas före registreringen.<br>
  Aktiekapitalet är ökat när registreringen har skett. De nya aktierna skall<br>
genom styrelsens försorg genast tas upp i aktieboken. De medför rätt till ut-<br>
delning enligt vad som har bestämts om detta i emissionsbeslutet. Beslutet får<br>
dock inte innebära att en sådan rätt inträder senare än för räkenskapsåret efter<br>
det under vilket registrering har skett.<br>
<br>
(Jfr 4 kap. 18 § i kommitténs förslag)<br>
  Ändringen av första stycket tredje punkten är föranledd av att överkursfonden<br>
tillkommit (se 12 kap 9 §).<br>
  Ändringen av fjärde punkten är föranledd av att 11 kap. föreslås bli upphävt<br>
för att ersättas av ÅRFL. Enligt regeringens förslag förekommer inte benämningen<br>
anläggningstillgångar i ÅRFL. Av detta skäl bör benämningen "tillgångar"<br>
användas i detta sammanhang.<br><br>
4 kap. 22 §<br>
<br>
Emissionsprospektet skall innehålla<br>
  1. balansräkningar avseende utgången av de tre senaste räkenskapsåren, för<br>
vilka årsredovisning och revisionsberättelse har avgivits,<br>
  2. resultaträkningar för dessa tre räkenskapsår samt<br>
  3. ett sammandrag av de uppgifter som det har ålegat bolaget att ta in i för-<br>
valtningsberättelserna för de tre räkenskapsåren.<br>
  Bestämmelserna i 3 kap. 5 § andra stycket och tredje stycket första meningen<br>
årsredovisningslagen (1995:000) skall tillämpas på emissionsprospekt.<br>
  Om försäkringsaktiebolag är moderbolag, skall bolaget i emissionsprospektet ta<br>
in koncernresultaträkningarna och koncernbalansräkningarna för de tre senaste<br>
räkenskapsåren. När redovisningshandlingarna och andra uppgifter för en koncern<br>
tas in i prospektet får de uppgifter för bolaget som svarar mot uppgifterna i<br>
dessa handlingar utelämnas i den mån de kan anses sakna väsentlig betydelse för<br>
bedömningen av bolagets aktier. Dock får bolagets resultaträkning och<br>
balansräkning för det senaste räkenskapsåret enligt första stycket inte<br>
utelämnas.<br>
<br>
(Jfr 4 kap. 22 § i kommitténs förslag)<br>
  Ändringen är föranledd av att 11 kap. föreslås upphävt för att ersättas av<br>
ÅRFL som i detta avseende hänvisar till bestämmelser i den nya årsredo-<br>
visningslagen.<br><br>
7 kap. 1 §<br>
<br>
Ett försäkringsbolags försäkringstekniska avsättningar skall motsvara belopp som<br>
erfordras för att bolaget vid varje tidpunkt skall kunna uppfylla alla åtaganden<br>
som skäligen kan förväntas uppkomma med anledning av ingångna försäkringsavtal.<br>
De försäkringstekniska avsättningarna skall motsvara bolagets ansvarighet för<br>
  1. löpande försäkringar (premiereserv),<br>
  2. inträffade oreglerade försäkringsfall, kostnader som beräknas uppkomma för<br>
regleringen av dessa samt tilldelad återbäring som förfallit till betalning men<br>
inte betalats ut (avsättning för oreglerade skador),<br>
  3. sådan tilldelad återbäring inom livförsäkringsrörelsen som inte har för-<br>
fallit till betalning,<br>
  4. sådan tilldelad återbäring inom annan försäkringsrörelse än livförsäkrings-<br>
rörelse som inte har förfallit till betalning, och<br>
  5. förlustutjämning för kreditförsäkring som avses i 12 kap. 9 a § (utjäm-<br>
ningsavsättning) upp till det belopp för avsättningens storlek som anges i<br>
första stycket andra meningen nämnda paragraf.<br>
  Ansvarar flera försäkringsbolag solidariskt för en försäkring, skall vid be-<br>
räkningen av det enskilda bolagets försäkringstekniska avsättningar endast<br>
beaktas den del av försäkringen som enligt avtal mellan bolagen belöper på<br>
bolaget.<br>
  Avsättning för oreglerade skador skall beräknas särskilt för varje försäk-<br>
ringsfall. För skadeförsäkringsrörelse får statistiska metoder användas om de<br>
leder till en tillräcklig avsättning med beaktande av skadornas art. Regeringen<br>
eller, efter regeringens bemyndigande, Finansinspektionen får meddela närmare<br>
föreskrifter om beräkning av försäkringstekniska avsättningar.<br>
<br>
(Jfr 2 kap. 16 och 17 §§ i kommitténs förslag till ÅRFL)<br>
  Mot bakgrund bl.a. av att redovisningsbestämmelserna nu bryts ut ur FRL har<br>
paragrafens första stycke ändrats så att den inte längre uttryckligen anger att<br>
försäkringstekniska avsättningarna skall redovisas i balansräkningen. En sådan<br>
skyldighet följer redan av balansräkningsschemat i ÅRFL. Det är dock<br>
erforderligt att behålla en bestämmelse i FRL som anger vilka<br>
försäkringstekniska avsättningar som ett försäkringsbolag har att räkna med i<br>
sin försäkringsrörelse. I enlighet med vad regeringen anfört i<br>
allmänmotiveringen (se avsnitt 11.4) bör bestämningarna av försäkringstekniska<br>
avsättningar enligt FRL, som i vissa hänseenden bör anpassas efter<br>
föreskrifterna i försäkringsredovisningsdirektivet, även ligga till grund för<br>
redovisningen av de försäkringstekniska avsättningarna i försäkringsföretagens<br>
balansräkning. I paragrafen har därvid inarbetats den allmänna principen enligt<br>
artikel 56 i försäkringsredovisningsdirektivet om vilket belopp de<br>
försäkringstekniska avsättningarna skall vid var tid anses uppgå till.<br>
  Införlivandet av försäkringsredovisningsdirektivet i svensk rätt innebär att<br>
försäkringstekniska avsättninger ges andra benämningar i redovisningen än vad<br>
som förekommer i dag. Genom de föreslagna ändringarna i första stycket anpassas<br>
terminologin för vissa nuvarande "reserver" efter de benämningar på avsättningar<br>
som används i ÅRFL.<br>
  Ändringen av första stycket andra punkten innebär att benämningen "skade-<br>
behandlingsreserv" och "ersättningsreserv" utmönstras ur lagen. De belopp för<br>
ansvarighet som tidigare hänförts dit, dvs. kostnader för skadereglering och<br>
försäkringsersättningar för inträffade försäkringsfall, skall i enlighet med<br>
artikel 60 i försäkringsredovisningsdirektivet i stället hänföras till<br>
"avsättning för oreglerade skador". Denna avsättning skall även omfatta<br>
tilldelad återbäring som förfallit till betalning men inte betalats ut.<br>
  I första stycket femte punkten har på motsvarande sätt benämningen<br>
"utjämningsreserv" med hänsyn till artikel 30 försäkringsredovisnings-direktivet<br>
ersatts med "utjämningsavsättning".<br>
  Det kan anföras skäl för att även nuvarande "premiereserv" i första stycket<br>
första punkten borde ges en annan benämning. Premiereservens beräkningen är<br>
emellertid, särskilt inom livförsäkringsrörelse, föremål för en mera omfattande<br>
reglering. De benämningar som används i direktivet som ligger närmast<br>
premiereserven är olika för livförsäkring och skadeförsäkring. För<br>
skadeförsäkring används benämningen "avsättning för ej intjänade premier och<br>
kvardröjande risker". För livförsäkring används benämningen<br>
"livförsäkringsavsättning", som närmast kan likställas med nuvarande<br>
premiereserv inklusive tilldelad återbäring.<br>
  En anpassning till ÅRFL:s benämningar skulle således i detta avseende leda<br>
till olika begrepp i FRL för nuvarande premiereserv. Nuvarande premie-<br>
reservgrunder skulle t.ex. kunna benämnas grunder för beräkning av<br>
"livförsäkringsavsättning exklusive tilldelad återbäring som förfallit till<br>
betalning", eftersom adekvat benämning saknas för avsättningen exklusive åter-<br>
bäring. Benämningen skulle emellertid bli missvisande för sådana skade-<br>
försäkringsföretag som enligt gällande rätt skall för viss skadeförsäkring<br>
upprätta grunder för beräkning av premiereserv enligt reglerna för<br>
livförsäkring. En alternativ benämning skulle kunna vara en motsvarighet till<br>
"mathematical reserve" som används i det tredje livförsäkringsdirektivet. I den<br>
officiella översättningen av detta direktiv är emellertid detta begrepp översatt<br>
med just premiereserv. En annan möjlighet, som är mindre tilltalande, skulle<br>
kunna vara att "grunderna" omarbetas så att innehållet anpassas till ÅRFL:s<br>
definition på livförsäkringsavsättningar. Delar av nuvarande återbäringsgrunder<br>
skulle i sådana fall ingå under benämningen grunder för<br>
livförsäkringsavsättning.<br>
  Försäkringsutredningen kommer i sitt slutbetänkande att behandla frågan om i<br>
vilken omfattning nuvarande återbäringsfond skall betraktas som en försäkring-<br>
steknisk avsättning. Då definitionen av livförsäkringsavsättning bl.a. är<br>
beroende av definitionen av återbäring finns det anledning att avvakta med ett<br>
slutgiltigt ställningstagande även i terminologifrågan. Praktiska skäl talar<br>
därför för att benämningen "premiereserv" tills vidare behålls som gemensam<br>
benämning i FRL inom såväl livförsäkringsrörelse som skadeförsäkringsrörelse. De<br>
i försäkringsredovisningsdirektivet använda nya benämningarna "avsättning för ej<br>
intjänade premier och kvardröjande risker" och "livförsäkringsavsättning" bör<br>
däremot införas i ÅRFL. Det finns dock, som nyss antytts, anledning att åter-<br>
komma till frågan i samband med behandlingen av Försäkringsutredningens<br>
slutbetänkande.<br>
  I andra stycket har viss redaktionell ändring skett och termen försäk-<br>
ringstekniska skulder ersatts med försäkringstekniska avsättningar.<br>
  Ett nytt tredje stycke har införts som innehåller grundläggande krav rörande<br>
beräkningen av avsättningar för oreglerade skador. I bestämmelsen har därvid<br>
intagits bestämmelser som i sak motsvarar de som kommittén utifrån artikel 60 i<br>
försäkringsredovisningsdirektivet föreslagit införda i ÅRFL (se<br>
allmänmotiveringen, avsnitt 11.4, och 2 kap. 16 och 17 §§ i kommitténs förslag<br>
till ÅRFL). Att skaderegleringskostnader skall hänföras till avsättningen följer<br>
av hur avsättningen för oreglerade skador definieras i första stycket 2. Enligt<br>
den bestämmelsen skall nämligen avsättningen omfatta kostnader för "inträffade<br>
oreglerade försäkringsfall". Därav följer att avsättningen även skall omfatta<br>
inträffade men ej anmälda försäkringsfall (s.k. IBNR).<br>
  Slutligen införs i fjärde stycket ett normgivninsgbemyndigande för regeringen<br>
eller Finansinspektionen att meddela närmare föreskrifter om beräkning av<br>
försäkringstekniska avsättningar. Det normgivningsbemyndigande som finns i 11<br>
kap. 1 § FRL utgör i dag grund för meddelande av Finansinspektionens<br>
föreskrifter avseende skadeförsäkringsbolags beräkning och redovisning av<br>
försäkringstekniska skulder samt redovisning av säkerhetsreserv (FFFS 1994:34).<br>
När 11 kap. FRL upphävs för att ersättas av ÅRFL, och bemyndigandet på<br>
redovisningsområdet intas i ÅRFL, bör ett särskilt normgivningsbemyndigande<br>
angående beräkningen av försäkringstekniska avsättningar intas i FRL. Med hänsyn<br>
till att de försäkringstekniska avsättningarna i försäkringsföretagens<br>
balansräkning enligt ÅRFL skall bestämmas efter de regler för beräkningen som<br>
föreslås intagna i FRL kommer föreskrifter som meddelas med stöd av bemyndi-<br>
gandet att få betydelse även för redovisningen av posterna i försäkrings-<br>
företagets balansräkning.<br>
  I den nu aktuella paragrafen har i förhållande till lagrådsremissen vissa<br>
redaktionella ändringar gjorts. Dessutom har den ändringen skett att ordet<br>
"minst" i första stycket första meningen utgått. Skälet för ändringen är risken<br>
för att lagrådsremissens lydelse, av innebörd att avsättningarna "skall minst<br>
uppgå till belopp som .....", skulle kunna uppfattas som ett krav eller ett stöd<br>
för avsättningar till belopp som på ett väsentligt sätt överstiger erforderliga<br>
belopp. En annan sak är att beräkningarna av praktiska skäl inte kan göras vid<br>
varje tidpunkt och att avsättningarna måste beräknas så att de med säkerhet<br>
täcker åtagandena för beräkningsperioden.<br><br>
7 kap. 2 §<br>
<br>
Premiereserven för en livförsäkringsrörelse eller skadeförsäkringsrörelse skall<br>
beräknas så att den alltid motsvarar summan av premiereserverna för varje<br>
försäkringsavtal och inkludera ett för bolaget beräknat tillägg som anses<br>
behövligt för att möta förluster inom skadeförsäkringsrörelse på grund av<br>
kvardröjande risker eller att försäkringar inom livförsäkringsrörelse upphör i<br>
förtid. Annan försäkringsmatematiskt vedertagen beräkningsmetod för kollektiv<br>
beräkning av premiereserv får användas, om premiereserven beräknad enligt sådan<br>
metod ger i stort sett samma resultat som om tillägget hade beräknats för varje<br>
försäkring.<br>
  Premiereserven för ett livförsäkringsavtal utgör skillnaden mellan det för-<br>
väntade kapitalvärdet av bolagets framtida utgifter för försäkringsavtalet och<br>
det förväntade kapitalvärdet av de premier bolaget ytterligare kan ha att<br>
uppbära för försäkringsavtalet (prospektiv beräkningsmetod). Annan<br>
försäkringsmatematiskt vedertagen beräkningsmetod får användas, om<br>
premiereserven beräknad enligt en sådan metod inte blir lägre än om en<br>
prospektiv beräkningsmetod hade använts eller, om den metoden inte är möjlig att<br>
tillämpa för försäkringsavtalet. Beräkningen skall grundas på sådana antaganden<br>
som sägs i 5 § första och andra styckena.<br>
  Regeringen eller, efter regeringens bemyndigande, Finansinspektionen skall<br>
meddela närmare föreskrifter om beräkning av premiereserv för en livförsäkrings-<br>
rörelse. Föreskrifterna skall ange maximiräntesats och vilka försäkringar som,<br>
med hänsyn till sin beskaffenhet, inte skall omfattas av en sådan föreskrift.<br>
<br>
(Jfr 2 kap. 16 och 17 §§ i kommitténs förslag till ÅRFL)<br>
  I samband med införlivandet av tredje generationens försäkringsdirektiv  har<br>
det gjorts vissa ändringar av den nu aktuella bestämmelsen. Efter ändringarna<br>
motsvarar bestämmelsens första stycke i allt väsentligt den bestämmelse som<br>
kommittén föreslagit införd genom 2 kap 17 § första stycket i ÅRFL. I första<br>
stycket föreslås också en komplettering gällande beräkning av avsättning för ej<br>
intjänade premier och kvardröjande risker i skadeförsäkringsrörelse (se 2 kap.<br>
16 § första stycket i kommitténs förslag). Med hänsyn till att vissa tillägg för<br>
kvardröjande risker inom skadeförsäkringsrörelse bör vara möjliga att beräkna<br>
åtminstone gruppvis för olika slag av försäkringar har den äldre lydelsen om ett<br>
för bolaget "gemensamt" beräknat tillägg utgått. I stycket har även klargjorts<br>
att i premiereserven ingår ett tillägg för kvardröjande risker (inom skadeför-<br>
säkringsrörelse) och ett tillägg för att försäkringar upphör i förtid (inom liv-<br>
försäkringsrörelse). De närmare principerna för beräkningen av tillägget bör<br>
fastställas genom föreskrifter av regeringen eller Finansinspektionen. I<br>
paragrafen har också en mindre redaktionell justering gjorts.<br>
  I såväl första som andra stycket har ordet "försäkring" ersatts med "försäk-<br>
ringsavtal". En sådan innebörd är bättre förenlig med innehållet i artikel 57<br>
och 59 i försäkringsredovisningsdirektivet och beaktar att svårigheterna kan<br>
föreligga att beräkna premiereserven individuellt för varje "försäkring" när det<br>
är fråga om återförsäkring och vissa gruppförsäkringar.<br><br>
7 kap. 10 f §<br>
<br>
Fordringar på annan än försäkringstagare skall beaktas endast till den del de<br>
överstiger belopp som gäldenären har att fordra av bolaget.<br>
  De tillgångar som används för skuldtäckning skall värderas enligt tredje-<br>
sjätte styckena. Vid värderingen skall avdrag göras för skulder som hänför sig<br>
till förvärvet av tillgången.<br>
  Tillgångar som hänförs till posterna C.II.2 och 4, C.III samt C.IV i upp-<br>
ställningsformen för balansräkningen i bilaga 1 till lagen (1995:000) om<br>
årsredovisning i försäkringsföretag skall värderas till verkligt värde.<br>
Obligationer eller andra skuldförbindelser som är avsedda att säkerställa<br>
försäkringsåtaganden genom att innehas till förfall eller konvertering får dock<br>
värderas med utgångspunkt i anskaffningvärdet om de vid tidpunkten för förfall<br>
eller konvertering kan inlösas eller avyttras till ett värde som är<br>
tillfredsställande med hänsyn till de försäkringsåtaganden som säkerställs. Om<br>
en obligation eller annan skuldförbindelse värderas med utgångspunkt i<br>
anskaffningsvärdet skall den värderingsmetoden tillämpas till förfallo- eller<br>
konverteringstidpunkten. En obligation eller skuldförbindelse som värderas med<br>
utgångspunkt i anskaffningsvärdet får inte avyttras före förfallo- eller<br>
konverteringstidpunkten. Om det finns synnerliga skäl får Finansinspektionen<br>
medge undantag från förbudet att avyttra.<br>
  Regeringen eller, efter regeringens bemyndigande, Finansinspektionen skall<br>
meddela föreskrifter om vilket värde som tillgångar som anges i 10 § första<br>
stycket 13 högst får tas upp till.<br>
  Tillgångar som inte omfattas av tredje och fjärde styckena skall värderas<br>
enligt 4 kap. lagen om årsredovisning för försäkringsföretag.<br>
  För sådana aktier i dotterbolag, som med stöd av 10 a § första stycket 1<br>
används för skuldtäckning, får inte högre värde fastställas än det värde som<br>
skulle ha fastställts för tillgångarna sammanlagt, efter avdrag för bolagets<br>
skulder, om de ägts direkt av försäkringsbolaget. Om försäkringsbolaget inte<br>
äger samtliga aktier i dotterbolaget, beaktas endast så stor del av till-<br>
gångarnas värde som svarar mot aktieinnehavet.<br>
<br>
(Jfr 7 kap. 9 a i kommitténs förslag)<br>
  De ändringar som föreslås i förevarande paragraf motsvarar de som fanns i<br>
lagrådsremissen med utgångspunkt i paragrafens lydelse enligt prop. 1994/95:184.<br>
Lagstiftning enligt den propositionen har trätt i kraft den 1 juli 1995 (bet.<br>
1994/95:NU24, rskr. 1994/95:392, SFS 1995:779). Lagstiftningen innebär att<br>
tillgångar som används för skuldtäckning som huvudregel skall värderas enligt 11<br>
kap. FRL. Detta innebär ingen saklig ändring i förhållande till äldre rätt.<br>
Genom att 11 kap. FRL nu skall ersättas av ÅRFL har det varit nödvändigt att<br>
ånyo behandla frågan om vilka värderingsregler som skall gälla vid<br>
skuldtäckningen.<br>
  De ändringar som föreslås i förevarande paragraf har utformats med utgångs-<br>
punkt i de övervägandena som anges i allmänmotiveringen, avsnitt 10.3. De<br>
överväganden som gjorts där redovisades i lagrådsremissen under<br>
författningskommentaren.<br>
  Ändringen i andra stycket innebär att en hänvisning görs till värderings-<br>
reglerna i de efterkommande styckena.<br>
  Första meningen i det nya tredje stycket avser - bortsett från byggnader och<br>
mark - placeringstillgångar där ÅRFL ger en möjlighet till värdering antingen<br>
med utgångspunkt i anskaffningsvärdet eller också till verkligt värde. Bestäm-<br>
melsen innebär för sådana tillgångar att en värdering till verkligt värde blir<br>
obligatorisk vid skuldtäckningsvärderingen.<br>
  Byggnader och mark skall värderas enligt fjärde stycket, som motsvarar det nu<br>
gällande tredje stycket. Bestämmelsen i tredje stycket är inte heller tillämplig<br>
på aktier och andelar i koncern- och intresseföretag. Dessa tillgångar skall<br>
värderas med tillämpning av bestämmelserna i femte stycket, dvs. enligt ÅRFL.<br>
Det innebär att aktier och andelar i koncern- och intresseföretag i skuldtäck-<br>
ningshänseende skall värderas med utgångspunkt i anskaffningsvärdet men med<br>
beaktande av den särskilda genomlysningsregeln.<br>
  I tredje stycket har vidare öppnats en möjlighet att tillämpa en värdering med<br>
utgångspunkt i anskaffningsvärdet för vissa obligationer och andra skuldför-<br>
bindelser. Bestämmelsen avser sådana fastförräntade värdepapper som matchas mot<br>
försäkringsåtaganden. En sådan matchning förutsätter att värdepapperen förfaller<br>
eller skall konverteras samtidigt med  - eller senast i samband med - att<br>
försäkringsåtagandena kan antas bli infriade. För sådana fall är marknadsvärdet<br>
under innehavstiden missvisande när det gäller värdepapperets förutsättningar<br>
att möta de framtida utbetalningarna. För att bl.a. förhindra en godtycklig<br>
tillämpning av regeln är det inte tillåtet för ett bolag att, om en värdering<br>
med utgångspunkt i anskaffningsvärdet har tillämpats för en sådan tillgång,<br>
frångå denna värderingsprincip för tillgången före dess förfallo- eller kon-<br>
verteringstidpunkt. Värdepapperet får inte heller säljas eller på annat sätt<br>
avyttras före samma tidpunkter. Om det finns synnerliga skäl får dock Finansin-<br>
spektionen medge dispens från förbudet att avyttra. Dispensregeln är avsedd att<br>
tillämpas mycket restriktivt. Det förhållandet att det allmänna ränteläget<br>
skulle göra en förtida försäljning lönsam bör under inga förhållanden föranleda<br>
bifall till en dispensansökan. Ett exempel när det kan finnas skäl att bifalla<br>
en förtida försäljning är om det visar sig att aktuella försäkringsåtaganden<br>
måste infrias betydligt tidigare än vad som kunde förutses när bolaget beslutade<br>
matcha åtagandena direkt med vissa tillgångar.<br>
  Femte stycket innebär, som tidigare nämnts, att värderingsreglerna i ÅRFL<br>
skall tillämpas på sådana tillgångar som inte omfattas av särreglerna i tredje<br>
eller fjärde stycket.<br><br>
7 kap. 17 a §<br>
<br>
Ett försäkringsbolag får enligt de förutsättningar som anges i denna paragraf<br>
förvärva aktier eller andelar i företag som driver någon form av finansiell<br>
verksamhet. Ett försäkringsbolag som är moderbolag till ett bankbolag får inte<br>
vara dotterföretag till något annat företag än ett bankbolag.<br>
  För förvärv av aktier eller andelar som, tillsammans med försäkringsbolagets<br>
övriga aktier eller andelar i samma företag, motsvarar ett röstetal som<br>
överstiger fem procent av röstetalet för samtliga aktier eller andelar i<br>
företaget krävs tillstånd av regeringen eller, efter regeringens bemyndigande,<br>
Finansinspektionen. Om försäkringsbolaget ingår i en koncern, skall första<br>
meningen tillämpas på koncernens samlade innehav. Vid beräkningen av koncernens<br>
innehav skall dock, intill ett innehav motsvarande fem procent av röstetalet för<br>
samtliga aktier eller andelar, bortses från aktier och andelar som innehas av<br>
företag i koncernen som driver någon form av finansiell verksamhet eller av<br>
dotterföretag till sådana företag.<br>
  Tillstånd enligt andra stycket får ges endast om värdet av de förvärvade ak-<br>
tierna eller andelarna - tillsammans med det bokförda värdet av försäkrings-<br>
bolagets sammanlagda innehav av aktier och andelar som kräver tillstånd enligt<br>
andra stycket samt av vad som skjutits till som aktiekapital eller i annan form<br>
i ett annat försäkringsbolag - inte överstiger summan av<br>
  A. för livförsäkringsbolag<br>
  1. eget kapital och garantikapital samt<br>
  2. fyra procent av<br>
  - försäkringstekniska avsättningar<br>
  - återbäringsmedel och<br>
  - femtio procent av övervärden i tillgångar,<br>
  B. för skadeförsäkringsbolag<br>
  1. eget kapital, garantikapital, regleringsfond för trafikförsäkring och ut-<br>
jämningsfond,<br>
  2. sjuttio procent av<br>
  - skatteutjämningsreserv,<br>
  - återstående del av uppskovsbeloppet enligt lagen (1990:655) om återföring av<br>
obeskattade reserver och<br>
  - periodiseringsfond samt<br>
  3. fyra procent av<br>
  - försäkringstekniska avsättningar,<br>
  - säkerhetsreserv och<br>
  - femtio procent av övervärden i tillgångar.<br>
  Beräkningen av aktiernas eller andelarnas värde enligt tredje stycket skall<br>
ske enligt 4 kap. lagen (1995:000) om årsredovisning i försäkringsföretag.<br>
Bestämmelserna i 4 kap. 5 § nämnda lag om värdering till verkligt värde skall<br>
dock inte tillämpas. Eget kapital och återbäringsmedel skall i förekommande fall<br>
minskas med fond för orealiserade vinster.<br>
  För tillstånd krävs att förvärvet ingår som ett led i organisationen av verk-<br>
samheten.<br>
<br>
(Bestämmelsen saknar motsvarighet i kommitténs förslag)<br>
  I tredje stycket görs vissa anpassningar av terminologin och vissa ändringar<br>
med hänsyn till nu förekommande obeskattade reserver. I det sammanhanget finns<br>
det anledning att särskilt peka på frågan om även den procentuella andelen av<br>
obeskattade reserver som får medräknas enligt tredje stycket B 2 bör ändras.<br>
Nuvarande procentsats är baserad på de skatteregler som gällde vid paragrafens<br>
tillkomst. De förändringar i skattelagstiftningen som därefter skett kan<br>
motivera att den procentuella andelen ändras. Det kan därför finnas anledning<br>
att senare återkomma till frågan.<br>
  Ett nytt fjärde stycke införs för att minska de effekter som valet av<br>
värderingsprincip kan få på beräkningen av maximalt innehav enligt tredje<br>
stycket. Genom att värdet på de förvärvade aktierna eller andelarna skall<br>
jämställas med sammanlagda innehavet enligt bokförda värden skulle valet av<br>
värderingsmetod få betydelse för bestämmelsens tillämpning. Enligt förslaget<br>
till ÅRFL kan sådana tillgångar komma att värderas enligt en sorts lägsta<br>
värdets princip eller konsekvent till verkligt värde, se 4 kap. 2 och 5 §§ ÅRFL.<br>
Genom ändringen blir beräkningen inte beroende av om tillgångarna i<br>
årsredovisningen tas upp till verkligt värde enligt 4 kap. 5 § ÅRFL eller inte.<br>
En sådan ordning har i nuläget bedömts som mest ändamålsenlig.<br>
  I fjärde stycket föreslås vidare att fond för orealiserade vinster inte skall<br>
räknas in i förvärvarens eget kapital eller återbäringsmedel när man bestämmer<br>
om förvärvet överstiger maximalt innehav på så sätt att tillstånd för förvärvet<br>
behövs. I stället beaktas övervärdena genom att räknas med till 50 procent<br>
enligt tredje stycket.<br><br>
7 kap. 22 §<br>
<br>
Kapitalbasen för livförsäkringsrörelse får omfatta följande poster:<br>
  1. inbetalat aktiekapital eller inbetalat garantikapital,<br>
  2. hälften av ännu ej inbetalat aktie- eller garantikapital, om minst tjugofem<br>
procent av kapitalet inbetalats, samt<br>
  3. övrigt eget kapital och återbäringsmedel med avdrag för fond för oreali-<br>
serade vinster samt obeskattade reserver.<br>
  Finansinspektionen får, i den mån 26 § tredje stycket inte hindrar det, medge<br>
att också andra poster än som sägs i första stycket får ingå i kapitalbasen.<br>
<br>
(Bestämmelsen saknar motsvarighet i kommitténs förslag)<br>
  Enligt gällande rätt får Finansinspektionen medge att bl.a. övervärden ingår i<br>
kapitalbasen. Den nu föreslagna ändringen innebär att fond för orealiserade<br>
vinster, som enligt ÅRFL ingår i eget kapital, inte automatiskt skall medräknas<br>
i kapitalbasen. En förutsättning för att sådana värden skall medräknas i<br>
kapitalbasen är att Finansinspektionens medgivande föreligger. Prövningen kan<br>
därvid omfatta även i vilken mån övervärden i sådan fond kan räknas in.<br><br>
7 kap. 24 §<br>
<br>
Kapitalbasen för skadeförsäkringsrörelse får omfatta följande poster:<br>
  1. inbetalat aktiekapital eller inbetalat garantikapital,<br>
  2. hälften av ännu ej inbetalat aktie- eller garantikapital, om minst tjugofem<br>
procent av kapitalet inbetalats,<br>
  3. övrigt bundet eget kapital med avdrag för fond för orealiserade vinster,<br>
fritt eget kapital, obeskattade reserver, samt<br>
  4. ett belopp som motsvarar fordran på uttaxering enligt 13 kap. 1 §; beloppet<br>
får dock inte överstiga vare sig hälften av skillnaden mellan den högst tillåtna<br>
uttaxeringen och vad som faktiskt har uttaxerats eller halva kapitalbasen.<br>
  Finansinspektionen får medge att också andra poster än som sägs i första<br>
stycket får ingå i kapitalbasen.<br>
<br>
(Bestämmelsen saknar motsvarighet i kommitténs förslag)<br>
  Ändringen motsvarar den som gjorts i 7 kap. 22 §.<br><br>
8 kap. 7 §<br>
<br>
Styrelsen svarar för bolagets organisation och för förvaltningen av bolagets<br>
angelägenheter. Verkställande direktören skall sköta den löpande förvaltningen<br>
enligt de riktlinjer och anvisningar som styrelsen meddelar. Verkställande<br>
direktören får dessutom utan styrelsens bemyndigande vidta åtgärder som med<br>
hänsyn till omfattningen och arten av bolagets verksamhet är osedvanliga eller<br>
av stor betydelse, om styrelsens beslut inte kan avvaktas utan väsentlig<br>
olägenhet för bolagets verksamhet. I sådant fall skall styrelsen så snart som<br>
möjligt underrättas om åtgärden.<br>
  Styrelsen skall se till att organisationen i fråga om bokföringen och medels-<br>
förvaltningen även innefattar en tillfredsställande kontroll. Verkställande<br>
direktören skall sörja för att bolagets bokföring fullgörs i överensstämmelse<br>
med lagen (1995:00) om årsredovisning i försäkringsföretag och andra<br>
författningar och att medelsförvaltningen sköts på ett betryggande sätt.<br>
  Styrelsen skall fastställa sådana riktlinjer som anges i 7 kap. 10 g § och se<br>
till att de följs. Styrelsen skall fortlöpande pröva om riktlinjerna behöver<br>
ändras.<br>
  Styrelsen ansvarar för att uppgifter enligt 7 kap. 9 § fjärde stycket lämnas<br>
och att informationsskyldigheten enligt 7 kap. 10 g § andra stycket fullgörs.<br>
<br>
(Bestämmelsen saknar motsvarighet i kommitténs förslag)<br>
  Ändringen är föranledd av att 11 kap. föreslås upphävt för att ersättas av<br>
ÅRFL.<br><br>
8 kap. 15 §<br>
<br>
Styrelsen eller någon annan ställföreträdare för bolaget får inte företa rätts-<br>
handlingar eller andra åtgärder som är ägnade att bereda otillbörliga fördelar<br>
åt aktieägare, garanter eller andra till nackdel för bolaget eller andra<br>
aktieägare eller garanter.<br>
  En ställföreträdare får inte följa en föreskrift av bolagsstämman eller något<br>
annat bolagsorgan, om föreskriften inte gäller därför att den står i strid med<br>
denna lag, lagen (1995:00) om årsredovisning i försäkringsföretag eller bolags-<br>
ordningen.<br>
<br>
(Jfr 8 kap. 15 § i kommitténs förslag)<br>
  Ändringen är föranledd av att 11 kap. föreslås upphävt för att ersättas av<br>
ÅRFL.<br><br>
9 kap. 16 §<br>
<br>
Beslut om sådan ändring av ett försäkringsaktiebolags bolagsordning att i fråga<br>
om redan utgivna aktier<br>
  1. aktieägarnas rätt till bolagets vinst eller övriga tillgångar minskas genom<br>
bestämmelse enligt 12 kap. 1 § andra stycket,<br>
  2. rätten att förvärva aktier i bolaget inskränks genom förbehåll enligt 3<br>
kap. 3 §, eller<br>
  3. rättsförhållandet mellan aktier rubbas,<br>
är giltigt, om det biträtts av samtliga vid stämman närvarande aktieägare före-<br>
trädande nio tiondelar av aktierna.<br>
  Beslut om en sådan ändring av ett försäkringsaktiebolags bolagsordning som<br>
innebär att<br>
  1. det antal aktier, för vilka aktieägare kan rösta på bolagsstämman be-<br>
gränsas,<br>
  2. en ökad andel av nettovinsten för räkenskapsåret, efter avdrag för vad som<br>
går åt för att täcka balanserad förlust och för avsättning till fond för<br>
orealiserade vinster, skall hållas inne, eller<br>
  3. användningen av bolagets vinst eller bolagets behållna tillgångar vid dess<br>
upplösning regleras på något annat sätt än som avses i första stycket 1 eller<br>
detta stycke 2,<br>
är giltigt, om det biträtts av aktieägare med två tredjedelar av de avgivna<br>
rösterna och nio tiondelar av de på stämman företrädda aktierna.<br>
  Beslut om sådan ändring av bolagsordningen som avses i första eller andra<br>
stycket är, utan hinder av vad i dessa stycken sägs, giltigt, om det biträtts av<br>
aktieägare med två tredjedelar av såväl de avgivna rösterna som de på stämman<br>
företrädda aktierna, om<br>
  1. ändringen endast försämrar viss eller vissa aktiers rätt och samtliga de<br>
vid stämman närvarande ägarna av dessa aktier företrädande nio tiondelar av alla<br>
de aktier som på detta sätt berörs samtycker till ändringen, eller<br>
  2. ändringen endast försämrar ett helt aktieslags rätt och ägarna till hälften<br>
av alla aktier av detta slag och nio tiondelar av de på stämman företrädda<br>
aktierna av detta slag samtycker till ändringen.<br>
<br>
(Bestämmelsen saknar motsvarighet i kommitténs förslag)<br>
  Ändringen är föranledd av att värdering får ske till verkligt värde enligt 4<br>
kap. 5 § ÅRFL. Det är obligatoriskt att orealiserade vinster som ingår i<br>
nettovinsten skall sättas av till en fond för orealiserade vinster. En sådan<br>
avsättning skall inte betraktas som ett ökat innehållande av nettovinsten som<br>
skall omfattas av detta styckes särskilda krav på majoritetsbeslut.<br><br>
9 kap. 20 §<br>
<br>
Om ett bolagsstämmobeslut inte har tillkommit i behörig ordning eller i övrigt<br>
strider mot denna lag, lagen (1995:00) om årsredovisning i försäkringsföretag,<br>
bolagsordningen eller grunderna, kan talan mot försäkringsbolaget om att<br>
beslutet skall upphävas eller ändras föras av aktieägare, av delägare eller<br>
röstberättigade som inte är delägare eller av styrelsen, en styrelseledamot<br>
eller verkställande direktören. Mot ett försäkringsaktiebolag kan en sådan talan<br>
föras även av den som styrelsen obehörigen har vägrat att föra in som aktieägare<br>
i aktieboken.<br>
  Talan skall väckas inom tre månader från dagen för beslutet. Om talan inte<br>
väcks inom denna tid är rätten till talan förlorad.<br>
  Talan får väckas senare än vad som sägs i andra stycket när<br>
  1. beslutet är sådant att det inte lagligen kan fattas ens med samtycke av<br>
alla aktieägare respektive av alla delägare eller röstberättigade som inte är<br>
delägare,<br>
  2. samtycke till beslutet krävs av alla eller vissa aktieägare respektive av<br>
alla eller vissa delägare eller röstberättigade som inte är delägare och sådant<br>
samtycke inte har givits, eller<br>
  3. kallelse till stämman inte har skett eller de för bolaget gällande bestäm-<br>
melserna om kallelse har väsentligen eftersatts.<br>
  Dom, varigenom bolagsstämmans beslut upphävs eller ändras, gäller även för<br>
aktieägare, delägare och röstberättigade som inte har instämt talan. Rätten kan<br>
ändra bolagsstämmans beslut endast om det kan fastställas vilket innehåll<br>
beslutet rätteligen borde ha haft. Är bolagsstämmans beslut sådant att det skall<br>
anmälas för registrering enligt denna lag och har det upphävts eller ändrats<br>
genom en dom som vunnit laga kraft eller har det genom beslut under rättegången<br>
förordnats att bolagsstämmans beslut inte får verkställas, skall rätten<br>
underrätta Finansinspektionen för registrering.<br>
<br>
(Jfr 9 kap. 20 § i kommitténs förslag)<br>
  Ändringen är föranledd av att 11 kap. upphävs och ersätts av ÅRFL.<br><br>
10 kap. 4 §<br>
<br>
Minst en av de revisorer som bolagsstämman utser skall vara auktoriserad revisor<br>
eller godkänd revisor, om<br>
  1. försäkringsbolagets verksamhetsområde omfattar hela riket, eller<br>
  2. tillgångarnas bruttovärde (balansomslutningen) enligt fastställda balans-<br>
räkningar för de två senaste räkenskapsåren överstiger ett gränsbelopp som<br>
motsvarar 100 gånger det basbelopp enligt lagen (1962:381) om allmän försäkring<br>
som gällde under den sista månaden av respektive räkenskapsår.<br>
  Minst en av de revisorer som bolagsstämman utser skall vara auktoriserad<br>
revisor, om balansomslutningen enligt fastställda balansräkningar för de två<br>
senaste räkenskapsåren överstiger ett gränsbelopp som motsvarar 1 000 gånger det<br>
angivna basbeloppet.<br>
  Regeringen eller den myndighet som regeringen bestämmer kan i fråga om bolag<br>
som avses i andra stycket förordna att en viss godkänd revisor får utses i<br>
stället för en auktoriserad revisor. Sådana beslut är giltiga i högst fem år.<br>
  Första-tredje styckena gäller även för ett moderbolag i en koncern, om<br>
  1. koncernens verksamhetsområde omfattar hela riket,<br>
  2. balansomslutningen enligt fastställda koncernbalansräkningar för de två<br>
senaste räkenskapsåren överstiger det gränsbelopp som anges i första eller andra<br>
stycket, eller<br>
  3. moderbolaget inte upprättar koncernredovisning och den sammanlagda<br>
balansomslutningen enligt fastställda balansräkningar för koncernföretagens två<br>
senaste räkenskapsår på moderbolagets balansdag överstiger det gränsbelopp som<br>
anges i första eller andra stycket.<br>
  Vad som i 8 kap. 17 § föreskrivs om registrering av styrelseledamöter gäller<br>
även för de auktoriserade och godkända revisorer som avses i denna paragraf.<br>
<br>
(Bestämmelsen saknar motsvarighet i kommitténs förslag)<br>
  I bestämmelsen har vissa ändringar skett för att ange när kvalificerad revisor<br>
skall utses i fall när moderföretaget är befriat från skyldighet att upprätta<br>
koncernredovisning (jfr författningskommentaren till 10 kap. 3 § aktie-<br>
bolagslagen).<br>
  Balansomslutningen - som varierar beroende på tillämpad värderingsprincip - är<br>
enligt bestämmelserna avgörande för kravet på kvalificerad revisor. Det finns<br>
inget lagstadgat krav på att balansomslutningen värderad både efter<br>
tillgångarnas anskaffningsvärde och verkligt värde skall anges i<br>
årsredovisningen. Främst praktiska skäl talar för att låta den redovisade<br>
balansomslutningen även fortsättningsvis vara avgörande för när krav på<br>
kvalificerad revisor skall finnas. Något förslag till ändring av paragrafen i<br>
detta avseende görs inte.<br><br>
10 kap. 11 §<br>
<br>
Revisorerna skall för varje räkenskapsår avge revisionsberättelse till bolags-<br>
stämman. Berättelsen skall överlämnas till bolagets styrelse senast två veckor<br>
före den ordinarie bolagsstämman.<br>
  Revisionsberättelsen skall innehålla ett uttalande, huruvida årsredovisningen<br>
upprättats i överensstämmelse med lagen (1995:00) om årsredovisning i<br>
försäkringsföretag. Innehåller inte årsredovisningen sådana upplysningar som<br>
skall lämnas enligt nämnda lag, skall revisorerna ange detta och, om det kan<br>
ske, lämna behövliga upplysningar i sin berättelse.<br>
  Har revisorerna vid sin granskning funnit att någon åtgärd eller försummelse,<br>
som kan föranleda ersättningsskyldighet, ligger en styrelseledamot eller<br>
verkställande direktören till last eller att en styrelseledamot eller<br>
verkställande direktören på annat sätt handlat i strid med denna lag, lagen<br>
(1995:00) om årsredovisning i försäkringsföretag eller bolagsordningen, skall<br>
det anmärkas i berättelsen. Revisionsberättelsen skall även innehålla ett<br>
uttalande i fråga om ansvarsfrihet för styrelseledamöterna och verkställande<br>
direktören. Revisorerna kan även i övrigt i berättelsen anteckna de upplysningar<br>
som de önskar meddela aktieägarna respektive delägarna, de delegerade och<br>
garanterna.<br>
  Revisionsberättelsen skall innehålla särskilda uttalanden om fastställande av<br>
balansräkningen och resultaträkningen samt om det i förvaltningsberättelsen<br>
framställda förslaget till dispositioner beträffande bolagets vinst eller<br>
förlust.<br>
  I moderbolaget skall revisorerna avge en särskild revisionsberättelse be-<br>
träffande koncernen. Härvid skall första-fjärde styckena tillämpas.<br>
<br>
(Jfr 10 kap. 11 § i kommitténs förslag)<br>
  Ändringen är föranledd av att 11 kap. upphävs för att ersättas av ÅRFL.<br><br>
12 kap. 1 §<br>
<br>
Försäkringsbolagets medel får betalas ut till aktieägare eller till garanter<br>
endast enligt bestämmelserna i denna lag om vinstutdelning, återbetalning av<br>
garantikapital, utbetalning vid nedsättning av aktiekapitalet, reservfonden<br>
eller överkursfonden och utskiftning vid bolagets likvidation.<br>
  Om verksamheten i ett skadeförsäkringsbolag helt eller delvis skall ha ett<br>
annat syfte än att bereda vinst åt aktieägarna, skall bolagsordningen innehålla<br>
bestämmelser om hur vinsten och de behållna tillgångarna vid bolagets<br>
likvidation skall användas.<br>
(Jfr 12 kap. 1 § i kommitténs förslag)<br>
  Ändringen är föranledd av att överkursfond tillkommit. Ändringen är av<br>
motsvarande slag som föreslås i 12 kap. 1 § aktiebolagslagen (se kommentaren<br>
till denna paragraf).<br><br>
12 kap. 2 §<br>
<br>
Vinstutdelning till aktieägare eller garanter får inte ske i livförsäkrings-<br>
bolag.<br>
  I skadeförsäkringsbolag får vinstutdelningen inte överstiga vad som i den<br>
fastställda balansräkningen och, i fråga om moderbolag som skall upprätta<br>
koncernredovisning, i den fastställda koncernbalansräkningen för det senaste<br>
räkenskapsåret redovisas som bolagets respektive koncernens skadebolagsgrupps<br>
nettovinst för året, balanserade vinst och fria fonder sedan avdrag gjorts för<br>
  1. den redovisade förlusten,<br>
  2. det belopp som enligt lag eller bolagsordning skall avsättas till bundet<br>
eget kapital eller, i fråga om moderbolag, det belopp som av det fria egna<br>
kapitalet i skadebolagsgruppen enligt årsredovisningarna för företag inom denna<br>
skall föras över till det bundna egna kapitalet och<br>
  3. det belopp som enligt bolagsordningen på annat sätt skall användas för<br>
något annat ändamål än vinstutdelning.<br>
  Vinstutdelningen får inte ske med så stort belopp att utdelningen med hänsyn<br>
till bolagets eller koncernens konsolideringsbehov, likviditet eller ställning i<br>
övrigt står i strid med god affärssed. Förbud mot vinstutdelning i vissa fall<br>
föreskrivs i 6 kap. 5 §.<br>
  Bestämmelserna om vinstutdelning i andra stycket skall tillämpas vid betalning<br>
av ränta enligt garantiavtal i ömsesidiga försäkringsbolag.<br>
<br>
(Bestämmelsen saknar motsvarighet i kommitténs förslag)<br>
  En ändring föranleds av att moderföretag i vissa s.k. underkoncerner inte<br>
behöver upprätta koncernredovisning. Ändringen är av motsvarande slag som den<br>
som föreslås i 12 kap. 2 § aktiebolagslagen (se kommentaren till denna<br>
bestämmelse).<br><br>
12 kap. 5 §<br>
<br>
Livförsäkringsbolag skall sätta av årsvinsten på livförsäkringsrörelsen till en<br>
återbäringsfond i den mån inte vinsten tas i anspråk för betalning av ränta<br>
enligt garantiavtal eller annat följer av denna lag eller lagen (1995:00) om<br>
årsredovisning i försäkringsföretag. Livförsäkringsbolag får avsätta årsvinsten<br>
på annan försäkringsrörelse än livförsäkringsrörelse till en återbäringsfond för<br>
sådan annan rörelse.<br>
<br>
(Bestämmelsen saknar motsvarighet i kommitténs förslag)<br>
  Bestämmelsen har kompletterats med ett tillägg att avsättningen till åter-<br>
bäringsfonden inte heller behöver ske om annat följer av ÅRFL. Ändringen är<br>
främst föranledd av förslaget att en fond för orealiserade vinster i vissa fall<br>
skall redovisas. Enligt förslaget skall sådana vinster ingå i årets resultat men<br>
avsättning ske enligt ÅRFL till fond för orealiserade vinster.<br><br>
12 kap. 9 §<br>
<br>
Skadeförsäkringsbolag skall inrätta en reservfond för avsättning av belopp som<br>
  1. betalats till bolaget av någon som fått en aktie förverkad,<br>
  2. enligt 4 kap. 19 § skall tillfalla bolaget,<br>
  3. enligt bolagsordningen skall avsättas till reservfonden eller<br>
  4. enligt beslut av bolagsstämman i övrigt skall överföras från det i balans-<br>
räkningen redovisade fria egna kapitalet till reservfonden.<br>
  Skadeförsäkringsaktiebolag skall inrätta en överkursfond för avsättning av<br>
belopp som bolaget på grund av aktieteckning har fått som betalning för aktierna<br>
utöver det nominella beloppet.<br>
  Reservfonden och överkursfonden får enligt beslut av bolagsstämman endast<br>
sättas ned<br>
  1. för att täcka sådana förluster enligt den fastställda balansräkningen, som<br>
inte kan täckas av fritt eget kapital,<br>
  2. i försäkringsaktiebolag för fondemission, eller<br>
  3. i försäkringsaktiebolag för andra ändamål, om rätten med motsvarande<br>
tillämpning av 6 kap. 6 § ger tillstånd till nedsättningen.<br>
<br>
(Jfr 12 kap. 9 § i kommitténs förslag)<br>
  Det föreslagna andra stycket innebär att överkurs vid aktieteckning skall<br>
sättas av till en särskild överkursfond i likhet med vad som föreslås för<br>
aktiebolag (se 2 kap. 12 a § och 4 kap. 13 a § förslaget till aktiebolagslagen).<br>
Ändringen överensstämmer delvis med kommitténs förslag till 2 kap. 2 a § och 4<br>
kap. 14 a § FRL, som av redaktionella skäl sammanförts i 12 kap. 9 §. Förslaget<br>
innebär emellertid också den ändringen i förhållande till kommitténs förslag,<br>
att avsättning till överkursfond inte skall kunna ske i traditionella<br>
livförsäkringsaktiebolag (till skillnad från s.k fondförsäkringsaktiebolag).<br>
Skälet till detta är att det enda egna kapitalet som definitionsmässigt kan<br>
förekomma i traditionella livförsäkringsaktiebolag är aktiekapitalet.<br>
  Det framgår inte klart av gällande rätt var eventuell överkurs vid aktieteck-<br>
ning skall föras i traditionella livförsäkringsaktiebolag. I praxis har före-<br>
kommit att beloppet förs till återbäringsfonden för rörelsen. Genom förslag till<br>
ändring i lagen (1987:1079) om livförsäkringar med anknytning till<br>
värdepappersfonder skall dock avsättning till överkursfond i fond-<br>
försäkringsaktiebolag ske enligt reglerna för skadeförsäkringsaktiebolag.<br>
  I tredje stycket anges att nedsättningsregler även får avse överkursfonden.<br><br>
12 kap. 9 a §<br>
<br>
Skadeförsäkringsbolag som meddelar försäkring enligt 2 kap. 3 a § första stycket<br>
klass 14 (kreditförsäkring) skall göra en utjämningsavsättning för för-<br>
lusttäckning inom denna försäkringsklass. Avsättningar till utjämnings-<br>
avsättningen skall göras till dess den uppgår till ett belopp som motsvarar 150<br>
procent av den högsta årliga premieintäkten för egen räkning under de fem<br>
föregående räkenskapsåren. Avsättningarna skall för varje räkenskapsår motsvara<br>
75 procent av det tekniska överskottet i kreditförsäkringsrörelsen.<br>
Avsättningarna får dock inte överstiga tolv procent av premieintäkten för egen<br>
räkning. Återföring av utjämningsavsättningen får göras bara för att täcka ett<br>
tekniskt underskott i kreditförsäkringsrörelsen.<br>
  Första stycket gäller inte bolag vilkas årliga premieinkomst av kredit-<br>
försäkring understiger fyra procent av bolagets totala premieinkomst och ett<br>
belopp motsvarande 2 500 000 ecu.<br>
<br>
(Bestämmelsen saknar motsvarighet i kommitténs förslag)<br>
  Ändringen är en anpassning till förslaget till ÅRFL där utjämningsreserven får<br>
beteckningen utjämningsavsättning. Det bör observeras att tekniskt överskott<br>
eller underskott i detta sammanhang utgörs av saldot av premieintäkt,<br>
försäkringsersättningar och driftskostnader på affärer för egen räkning och att<br>
begreppet således skiljer sig från tekniskt resultat i ÅRFL:s mening.<br><br>
13 kap. 1 §<br>
<br>
Om det i ett ömsesidigt försäkringsbolag uppkommer förlust på sådan för-<br>
säkringsrörelse som inte avser livförsäkring, sjuk- och olycksfallsförsäkring<br>
som avses i 2 kap. 3 a § första stycket klasserna 1 och 2, avgångs-<br>
bidragsförsäkring eller återförsäkring, skall den del av förlusten som inte kan<br>
täckas genom användning av obeskattade reserver, fritt eget kapital och<br>
reservfonden, med tillägg av högst en tiondel uttaxeras på dem som varit<br>
delägare i bolaget under någon del av det räkenskapsår under vilket förlusten<br>
har uppkommit. Innehåller bolagsordningen bestämmelser om att delägarnas<br>
personliga ansvarighet är begränsad till ett visst belopp eller om att<br>
uttaxeringen i första hand skall ske inom en bestämd grupp av delägare eller i<br>
övrigt på annat sätt än som föreskrivs i denna paragraf, skall uttaxeringen ske<br>
enligt dessa bestämmelser.<br>
  Täcks inte förlusten genom uttaxering på det sätt som föreskrivs i första<br>
stycket, skall den kvarstående förlusten utjämnas genom nedsättning av<br>
delägarnas andel i den del av premiereserven som inte avser sjuk- eller livränta<br>
enligt 1 kap. 5 § fjärde stycket. Därvid skall nedsättning också ske av<br>
försäkringsbeloppen liksom av ersättningsbelopp som belöper på delägarna och<br>
svarar mot de försäkringsfall som inträffat under det räkenskapsår då förlusten<br>
har uppkommit.<br>
  Om det finns garantikapital skall täckande av förlust genom uttaxering endast<br>
gälla det belopp varmed förlusten överstiger garantikapitalet.<br>
<br>
(Bestämmelsen saknar motsvarighet i kommitténs förslag)<br>
  Ändringen i andra stycket är en konsekvensändring med anledning av att 1 kap.<br>
5 § FRL delas in i fyra stycken genom ändringar som trätt i kraft den 1 juli<br>
1995 (SFS 1995:779).<br><br>
14 kap. 2 §<br>
<br>
Det åligger styrelsen i ett försäkringsaktiebolag att ofördröjligen upprätta en<br>
särskild balansräkning så snart det finns skäl att anta att bolagets eget ka-<br>
pital understiger en tredjedel av det registrerade aktiekapitalet. Visar balans-<br>
räkningen att så är fallet, skall styrelsen snarast möjligt till bolagsstämman<br>
hänskjuta frågan om bolaget skall träda i likvidation. Godkänns inte på den<br>
ordinarie bolagsstämman under det nästföljande räkenskapsåret en balansräkning<br>
avseende ställningen vid tiden för stämman som utvisar att det egna kapitalet<br>
uppgår till hälften av det registrerade aktiekapitalet, skall styrelsen, om inte<br>
bolagsstämman beslutar att bolaget skall träda i likvidation, hos rätten ansöka<br>
att bolaget försätts i likvidation. En sådan ansökan kan även göras av en<br>
styrelseledamot, verkställande direktören, en revisor eller av en aktieägare.<br>
Anmälan till rätten om samma förhållanden kan göras av Finansinspektionen.<br>
  Om en ansökan eller en anmälan enligt första stycket görs, förordnar rätten<br>
att bolaget skall träda i likvidation, om det inte under ärendets handläggning i<br>
tingsrätten styrks att en balansräkning, som utvisar att bolagets eget kapital<br>
uppgår till hälften av det registrerade aktiekapitalet, har blivit granskad av<br>
revisorerna och godkänd av bolagsstämman.<br>
  Vid beräkningen av det egna kapitalets storlek skall inom linjen en post<br>
tilläggas som utvisar den ökning av tillgångarnas sammanlagda värde som skulle<br>
följa, om de redovisades till försäljningsvärdet med avdrag för de förväntade<br>
försäljningskostnaderna. Beträffande sådana tillgångar som anges i 4 kap. 2 § 4<br>
och 5 lagen (1995:00) om årsredovisning i försäkringsföretag gäller att de tas<br>
upp till anskaffningsvärdet minskat med erforderliga avskrivningar och<br>
nedskrivningar, om ett högre värde erhålls genom detta.<br>
  Värdehandlingar som används för skuldtäckning enligt 7 kap. 10 § första<br>
stycket 1-4, 8-10, 14 och 15, får tas upp till högre värde än vad som följer av<br>
lagen (1995:00) om årsredovisning i försäkringsföretag. Detta gäller endast om<br>
värdehandlingarna kan avyttras till detta högre värde, vid sådana tidpunkter att<br>
tillfredsställande förutsättningar kan anses föreligga att infria de<br>
försäkringsutfästelser som värdehandlingarna säkerställer.<br>
  Andra värdehandlingar än de som avses i fjärde stycket och som utgörs av<br>
reversfordringar som förfaller eller kan sägas upp till betalning av försäk-<br>
ringsbolaget först efter längre tid än ett år, får, om det finns särskilda skäl<br>
till det, tas upp över det verkliga värdet, dock högst till anskaffningsvärdet.<br>
  Om styrelseledamöterna underlåter att fullgöra vad som åligger dem enligt<br>
första stycket, svarar de och andra som med vetskap om denna underlåtenhet<br>
handlar på bolagets vägnar solidariskt för de förpliktelser som uppkommer för<br>
bolaget. En styrelseledamot undgår dock ansvar, om han visar att underlåtenheten<br>
inte beror på försummelse av honom. Solidariskt ansvar för de förpliktelser som<br>
uppkommer för bolaget inträder även för de aktieägare som, när likvidationsplikt<br>
föreligger enligt första stycket tredje meningen, med vetskap om<br>
likvidationsplikten deltar i beslut att fortsätta bolagets verksamhet.<br>
Ansvarighet enligt detta stycke gäller dock inte för förpliktelser som uppkommer<br>
sedan likvidationsfrågan hänskjutits till rättens prövning eller sedan en<br>
balansräkning, som utvisar att bolagets eget kapital uppgår till hälften av det<br>
registrerade aktiekapitalet, har blivit granskad av revisorerna och godkänd av<br>
bolagsstämman.<br>
<br>
(Jfr 14 kap. 2 § i kommitténs förslag)<br>
  Ett bolag skall inte tvingas i likvidation när det har dolda reserver av sådan<br>
storlek att grund för tvångslikvidation saknas. Enligt paragrafen medges att<br>
vissa tillgångar och skulder värderas i den s.k. kontrollbalansräkningen på ett<br>
från redovisningen avvikande bättre sätt (inom linjen). Enligt gällande rätt<br>
medför i detta avseende nuvarande bestämmelser en möjlighet till omvärdering<br>
enligt de särskilda värderingsbestämmelserna i 11 kap. 7 § FRL. Enligt<br>
kommitténs förslag skulle den nuvarande möjligheten behållas vid tillämpningen<br>
av reglerna för kontrollbalansräkning. Gällande rätt skulle därmed tills vidare<br>
bestå trots de föreslagna ändringarna i redovisningsbestämmelserna.<br>
  Efter det att kommittén avgivit sitt delbetänkande har dock väsentliga änd-<br>
ringar gjorts i 7 kap. FRL som trätt i kraft den 1 juli 1995 (SFS 1995:779). De<br>
särskilda värderingsregler i 11 kap. 7 § FRL som fjärde och femte stycket<br>
återger omfattar t.ex inte längre endast livförsäkring. I stället gäller dessa<br>
stycken för vissa värdehandlingar som får används för skuldtäckning enligt 7<br>
kap. 10 §, som i sin tur gäller för både livförsäkrings- och<br>
skadeförsäkringsrörelse. Dessa ändringar bör emellertid inte innebära att man nu<br>
behöver föreskriva några från kommitténs förslag avvikande värderingsregler för<br>
beräkningen av det egna kapitalets storlek i samband med upprättandet av<br>
kontrollbalansräkningen. I paragrafen har därför intagits en särskild<br>
bestämmelse för ifrågavarande tillgångar som möjliggör en omvärdering inom<br>
linjen.<br>
  I sitt remissyttrande har Föreningen Auktoriserade Revisorer påpekat att<br>
begränsningen i kommitténs förslag till fjärde stycket, dvs. att värdehandlingen<br>
"högst" får tas upp till samma värde som i närmast föregående balansräkning,<br>
leder till att ett bolag som tillämpar en värdering till verkligt värde kan<br>
redovisa ett högre värde i kontrollbalansräkningen än ett bolag som tillämpar en<br>
värdering med utgångspunkt i anskaffningsvärdet. Det finns enligt regeringen<br>
skäl för att bestämmelserna i detta avseende bör utformas neutralt med hänsyn<br>
till tillämpad värderingsprincip i årsredovisningen. Den avgörande begränsningen<br>
vid kontrollbalansräkningens upprättande bör vara att värdehandlingen inte tas<br>
upp till ett värde som är att betrakta som för högt. Detta undviks om bestäm-<br>
melsen utformas på det sätt som följer av det föreslagna fjärde styckets sista<br>
mening.<br><br>
14 kap. 13 §<br>
<br>
Likvidatorerna skall för varje räkenskapsår avge en årsredovisning, som skall<br>
läggas fram på den ordinarie bolagsstämman för godkännande. I fråga om stämman<br>
och redovisningen skall 9 kap. 5 § andra stycket 1 och 2 denna lag inte<br>
tillämpas. Bestämmelserna i 5 kap. 17-23 §§ och 6 kap 2 § årsredovisningslagen<br>
(1995:00) samt 5 kap. 2 § 7-8 och 6 kap. 2 och 3 §§ lagen (1995:00) om<br>
årsredovisning i försäkringsföretag behöver inte heller tillämpas.<br>
  I balansräkningen tas det egna kapitalet upp i en post. I försäkrings-<br>
aktiebolag tas aktiekapitalet upp inom linjen, i förekommande fall fördelat på<br>
olika aktieslag.<br>
  Tillgångarna får inte tas upp till ett högre värde än de beräknas inbringa<br>
efter avdrag för försäljningskostnaderna. Om en tillgång kan beräknas inbringa<br>
ett väsentligt högre belopp än det i balansräkningen upptagna värdet eller om<br>
för en skuld och en likvidationskostnad kan beräknas åtgå ett belopp som<br>
väsentligt avviker från den redovisade avsättningen eller skulden, skall vid<br>
tillgångs-, avsättnings- eller skuldposten det beräknade beloppet anges inom<br>
linjen.<br>
<br>
(Jfr 14 kap. 13 § i kommitténs förslag)<br>
  Ändringen i första stycket är föranledd av att 11 kap. FRL föreslås upphävt<br>
för att ersättas av ÅRFL. I lagförslaget hänvisas till de nya bestämmelser som<br>
inte behöver tillämpas i likvidation.<br>
  I tredje stycket har gjorts en redaktionell ändring efter lagrådets hörande.<br>
Ändringen är av motsvarande slag som ändringen i 13 kap. 12 § tredje stycket<br>
aktiebolagslagen. Se kommentaren till denna paragraf.<br><br>
14 kap. 18 §<br>
<br>
Om ett försäkringsbolag har trätt i likvidation på grund av bolagsstämmans<br>
beslut eller, i fall som avses i 2 §, på grund av rättens beslut, kan stämman<br>
sedan revisorerna avgivit yttrande besluta att likvidationen skall upphöra och<br>
bolagets verksamhet återupptas. Ett sådant beslut får dock inte fattas, om det<br>
finns anledning till likvidation på grund av denna lag eller bolagsordningen<br>
eller om utskiftning har ägt rum. Beträffande försäkringsaktiebolag gäller<br>
dessutom att beslut om att återuppta verksamheten inte får fattas om bolagets<br>
eget kapital beräknat enligt 2 § tredje- femte styckena inte uppgår till hälften<br>
av det registrerade aktiekapitalet. I ömsesidiga försäkringsbolag får beslut om<br>
att återuppta verksamheten inte fattas om det inte finns full täckning för<br>
bolagets förpliktelser.<br>
  När ett beslut enligt första stycket fattas, skall en styrelse samtidigt<br>
väljas.<br>
  Bolagsstämmans beslut om likvidationens upphörande och val av en styrelse<br>
skall av likvidatorerna genast anmälas för registrering. Beslutet får inte<br>
verkställas förrän registrering har skett.<br>
  Om ett likvidationsbeslut som avses i 1-3 §§ blivit upphävt genom lagakraft-<br>
ägande dom eller beslut av domstol, skall likvidatorerna genast anmäla detta för<br>
registrering samt kalla till bolagsstämma för val av styrelse.<br>
  När likvidationen har upphört enligt denna paragraf, skall 15 § tillämpas.<br>
<br>
(Bestämmelsen saknar motsvarighet i kommitténs förslag)<br>
  Ändringen är föranledd av ändringarna i 14 kap. 2 §.<br><br>
16 kap. 1 §<br>
<br>
Stiftare, styrelseledamot, verkställande direktör och aktuarie, som vid full-<br>
görandet av sitt uppdrag uppsåtligen eller av oaktsamhet skadar försäk-<br>
ringsbolaget, skall ersätta skadan. Detsamma gäller när skadan vållas aktie-<br>
ägare, delägare eller annan genom överträdelse av denna lag, lagen (1995:00) om<br>
årsredovisning i försäkringsföretag, bolagsordningen eller grunderna.<br>
<br>
(Jfr 16 kap. 1 § i kommitténs förslag)<br>
  Ändringen är föranledd av att 11 kap. föreslås bli upphävt och ersatt av ÅRFL.<br><br>
16 kap. 3 §<br>
<br>
Aktieägare, delägare och röstberättigad, som inte är delägare, är skyldig att<br>
ersätta den skada som han genom att medverka till överträdelse av denna lag,<br>
lagen (1995:00) om årsredovisning i försäkringsföretag, bolagsordningen eller<br>
grunderna uppsåtligen eller av grov oaktsamhet tillfogar bolaget, aktieägare<br>
eller annan.<br>
  Aktieägare i försäkringsaktiebolag är även skyldig att lösa in skadelidande<br>
aktieägares aktier, om det med hänsyn till faran för fortsatt missbruk och<br>
förhållandena i övrigt är påkallat. Lösenbeloppet bestäms till ett belopp som är<br>
skäligt med hänsyn till bolagets ställning och övriga omständigheter.<br>
<br>
(Jfr 16 kap. 3 § i kommitténs förslag)<br>
  Ändringen är föranledd av att 11 kap. föreslås bli upphävt och ersatt av ÅRFL.<br><br>
19 kap. 11 §<br>
<br>
Finansinspektionen får meddela de erinringar i fråga om försäkringsbolagets<br>
verksamhet som inspektionen anser behövliga.<br>
  Finansinspektionen skall förelägga bolaget eller styrelsen att vidta rättelse<br>
om inspektionen finner att<br>
  1. avvikelse skett från denna lag, lagen (1995:00) om årsredovisning i<br>
försäkringsföretag, trafikskadelagen (1975:1410) eller lagen (1976:357) om<br>
motortävlingsförsäkring eller föreskrifter som har meddelats med stöd av dessa<br>
lagar eller från bolagsordningen eller grunderna, om sådana finns,<br>
  2. bolagsordningen eller grunderna inte längre är tillfredsställande med hän-<br>
syn till omfattningen och beskaffenheten av bolagets rörelse,<br>
  3. försäkringsbolagets riktlinjer för placering av tillgångar som används för<br>
skuldtäckning inte är tillfredsställande med hänsyn till innehållet i 7 kap. 9<br>
a-10 e §§,<br>
  4. de tillgångar som används för skuldtäckning inte är tillräckliga eller inte<br>
är placerade enligt 7 kap. 9 a-10 e §§,<br>
  5. försäkringsbeståndet inte är tillräckligt för erforderlig riskutjämning<br>
eller<br>
  6. det i övrigt finns allvarliga anmärkningar mot försäkringsbolagets verk-<br>
samhet.<br>
  Om ett försäkringsbolags kapitalbas understiger solvensmarginalen enligt 7<br>
kap. 23 eller 25 §, skall Finansinspektionen förelägga bolaget eller dess<br>
styrelse att upprätta en plan för att återställa en sund finansiell ställning<br>
och överlämna planen till inspektionen för godkännande. Om kapitalbasen<br>
understiger en tredjedel av solvensmarginalen eller garantibeloppet enligt 7<br>
kap. 26 eller 27 § eller om kapitalbasen för ett livförsäkringsbolag inte har<br>
den sammansättning som anges i 7 kap. 26 § tredje stycket, skall inspektionen<br>
förelägga bolaget eller dess styrelse att upprätta och för godkännande överlämna<br>
en plan för skyndsamt återställande av kapitalbasen.<br>
  Om ett försäkringsbolag driver verksamhet i ett annat land inom EES och<br>
bolaget inte rättar sig efter Finansinspektionens eller behörig utländsk myndig-<br>
hets anmodan om rättelse, skall inspektionen vidta de åtgärder som behövs för<br>
att förhindra fortsatta överträdelser. Inspektionen skall underrätta den be-<br>
höriga utländska myndigheten om vilka åtgärder som vidtas.<br>
  Om ett föreläggande enligt andra-fjärde styckena inte har följts inom bestämd<br>
tid och det anmärkta förhållandet inte heller på något annat sätt har<br>
undanröjts, skall Finansinspektionen anmäla detta till regeringen.<br>
  Finansinspektionen får begränsa bolagets förfoganderätt eller förbjuda bolaget<br>
att förfoga över sina tillgångar i Sverige, om<br>
  1. bolaget inte följer gällande bestämmelser om skuldtäckning,<br>
  2. bolagets kapitalbas understiger en tredjedel av solvensmarginalen eller<br>
inte uppfyller gällande krav på garantibelopp,<br>
  3. bolagets kapitalbas understiger solvensmarginalen och det finns särskilda<br>
skäl att anta att bolagets finansiella ställning ytterligare kommer att för-<br>
sämras, eller<br>
  4. det bedöms vara nödvändigt för att skydda de försäkrades intressen vid<br>
beslut om förverkande av bolagets koncession enligt 2 § eller enligt åttonde<br>
stycket.<br>
  Finansinspektionen får besluta hur försäkringsverksamheten skall drivas efter<br>
ett sådant beslut som avses i sjätte stycket.<br>
  En koncession kan förklaras förverkad av regeringen om bolaget<br>
  1. inte längre uppfyller kraven för koncession,<br>
  2. inte inom angiven tid har vidtagit åtgärderna i en plan som har godkänts<br>
enligt tredje stycket, eller<br>
  3. i annat fall allvarligt åsidosätter gällande bestämmelser för verksamheten.<br>
<br>
(Jfr 19 kap. 11 § i kommitténs förslag)<br>
  Ändringen i andra stycket är föranledd av att 11 kap. FRL föreslås bli upphävt<br>
och ersatt av ÅRFL. I paragrafen har också vissa ändringar skett i och med de<br>
regler som trätt i kraft den 1 juli 1995 (SFS 1995:779).<br><br>
21 kap. 2 §<br>
<br>
Finansinspektionen kan förelägga verkställande direktören och styrelseleda-<br>
möterna att fullgöra sina skyldigheter enligt denna lag eller andra författ-<br>
ningar att<br>
  1. hos inspektionen göra behöriga anmälningar för registrering, eller<br>
  2. på bolagets brev, fakturor och orderblanketter lämna sådana uppgifter som<br>
anges i 17 kap. 5 §.<br>
  Föreläggande enligt första stycket 1 får inte meddelas, om underlåtenheten att<br>
göra anmälan medför att bolagsstämmans eller styrelsens beslut förfaller eller<br>
bolaget blir skyldigt att träda i likvidation.<br>
  Finansinspektionen kan förena föreläggande eller förbud enligt denna lag med<br>
vite.<br>
  Har inspektionen förelagt vite skall den mot vilken föreläggandet riktas<br>
genast skriftligen underrättas om detta.<br>
  Följs inte ett sådant vitesföreläggande som avses i första stycket kan Finans-<br>
inspektionen döma ut vitet.<br>
<br>
(Bestämmelsen saknar motsvarighet i kommitténs förslag)<br>
  Ändringen innebär att nuvarande första styckets första punkt om möjligheten<br>
att förelägga vite vid insändande av redovisningshandlingar utmönstras som en<br>
konsekvens av att motsvarande bestämmelser tas in i ÅRFL. Ändringen är av<br>
motsvarande slag som ändringen i 19 kap. 2 § aktiebolagslagen.<br>
  Ändringen i andra stycket är en konsekvens av ändrad numrering för kvarvarande<br>
punkter.<br>
<br>
Ikraftträdande- och övergångsbestämmelser<br>
<br>
  1. Denna lag träder i kraft den 1 januari 1996.<br>
  2. I fråga om förhållanden som avser ett räkenskapsår vilket har inletts före<br>
ikraftträdandet tillämpas äldre bestämmelser.<br>
<br>
Den nya lagstiftningen innebär bl.a. att 11 kap. FRL upphävs och att försäk-<br>
ringsföretag skall börja att tillämpa de nya redovisningsreglerna i ÅRFL för<br>
räkenskapsår som inleds den 1 januari 1996. De föreslagna ändringarna i FRL bör<br>
tillämpas i samband med att de nya redovisningsreglerna börjar att tillämpas. I<br>
fråga om uttalande i revisionsberättelse, skadeståndsansvar eller andra<br>
förhållanden som avser ett räkenskapsår som påbörjats före den 1 januari 1996 -<br>
och för vilka äldre redovisningsbestämmelser skall tillämpas - skall äldre<br>
bestämmelser i FRL tillämpas.<br>
<br>
                       272<br>
